<pb id="97.176a"/>
དང་། ཙན་དན་དམར་པོ་དང་། ཀ་མ་ཏོ་ཞེས་བྱ་བའི་མེ་ལྷ་བན་དུ་ཀ་དང་། ཛཱ་མའི་མེ་ཏོག་ལྟ་བུ་ལ་དམར་པོ་བསམ་མོ། །མངོན་སྤྱོད་ལ་ནི་ཟླ་ཕྱེད་ཀྱི་རྣམ་པ་ལྟ་བུའི་ཐབ་ཁུང་ཁ་ཁྱེར་ལ་རྡོ་རྗེའི་ཕྲེང་བས་བརྒྱན་པ། དབུསུ་རྡོ་རྗེ་ཁ་ཕྱེ་
བའོ། །རོ་སྲེག་པའི་ཤིང་དང་གཏུམ་མོའི་མེ་ལ་མི་ཤ་དང་། མིའི་རུས་པའི་ཕྱེ་མ་དང་། མིའི་ཚིལ་དང་བསྲེས་པའི་རྫས་ནི་མངོན་སྤྱོད་ལ་ལྟ་སྟེ། ཀྲོ་དྷ་ན་ཞེས་བྱ་བའི་མེ་ལྷ་ནག་པོ་གོས་ནག་པོ་འཆང་བ་མཆེ་གཙིག་པའི་ཞལ་འཇིག་
པར་བྱེད་པ། འཇིག་པར་བྱེད་པའི་བསྐལ་པའི་མེ་ལྟ་བུ་ལངས་པའི་རང་བཞིན་ནོ། །རྒྱུ་མ་འོད་ཟེར་ཅན་འབྱུང་བའི་རྒྱུད་ལས་ཕྱུང་བ་རྟོག་པའི་རྒྱལ་པོ་ཡང་དག་པ་རྣམ་པར་སྣང་མཛད་ཀྱིས་གསུངས་པ་ཇི་ལྟ་བ་བཞིན་ནི་སྙེད་པ་རྫོགས་
སོ།།  །།<sutra id="J521b"/><head n="1" t="འཕགས་མ་འོད་ཟེར་ཅན་གྱི་དཀྱིལ་འཁོར་གྱི་ཆོ་ག་འོད་ཟེར་ཅན་འབྱུང་བའི་རྒྱུད་སྟོང་ཕྲག་བཅུ་གཉིས་པ་ལས་ཕྱུང་བའི་རྟོག་པའི་སྙིང་པོ་བདུན་བརྒྱ་པ་ཞེས་བྱ་བ།"/>རྒྱ་གར་སྐད་དུ།<stitle n="538">ཨཱརྱཱ་མཱ་རཱི་ཙྱཻ་མཎྜ་ལ་བི་དྷྀ་མཱ་རཱི་ཙྱཻ་ཛཱ་ཏ་དྭཱ་ད་ཤས་ཏ་སྭཱ་ཨུདྷཱི་ཏོཾ་ཀོཾ་ལྭ་ཧྲྀ་ཀལྤ་ད་ཡ་སབྷ་ཤ་ཧ་ནཱ་མ། </stitle>བོད་སྐད་དུ། <ttitle n="538">འཕགས་མ་འོད་ཟེར་ཅན་གྱི་དཀྱིལ་འཁོར་གྱི་ཆོ་ག་འོད་ཟེར་ཅན་འབྱུང་བའི་རྒྱུད་སྟོང་ཕྲག་བཅུ་
གཉིས་པ་ལས་ཕྱུང་བའི་རྟོག་པའི་སྙིང་པོ་བདུན་བརྒྱ་པ་ཞེས་བྱ་བ་</ttitle><bampo n="538.1"/>ལྷ་མོ་འོད་ཟེར་ཅན་ལ་ཕྱག་འཚལ་ལོ། །སྒྱུ་མའི་མིང་ལྷ་མོ་འོད་ཟེར་ཅན་འབྱུང་བ་ཞེས་བྱ་བའི་དཀྱིལ་འཁོར་ཡང་དག་པར་རྒྱལ་བས་གསུངས་པ་བརྗོད་
པར་བྱ་སྟེ། སངས་རྒྱས་ཀུན་གྱིས་བྱིན་བརླབས་པའི། །ལྷ་རྫས་དཀྱིལ་འཁོར་འདི་ཉིད་ནི། །གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡི་རྣམ་རྒྱན་ཅིང་། །དྲ་བ་དྲ་བ་ཕྱེད་ཀྱིས་སྤྲས། །ཀ་བ་བརྒྱད་ཀྱིས་མཛེས་པ་སྟེ། །རྡོ་རྗེ་རིན་ཆེན་ཟླ་ཕྱེད་ནི། །
འོད་ཟེར་ཕྲེང་བས་མཚོན་ཆར་བྲི། །དབུས་སུ་འཁོར་ལོ་ཡང་ནི་བྲི། །རྡོ་རྗེ་བརྒྱད་ཀྱི་འོད་ཕྲེང་ཅན། །འཁོར་ལོའི་སྟེང་དུ་རྡོ་རྗེ་སྟེ། །རྡོ་རྗེ་ཕྲེང་བས་བསྐོར་བའོ། །ལྷ་རྫས་འབར་བ་ཡི་ནི་མེ། །སྟོན་ཀའི་ཟླ་བ་དྲི་མེད་འོད། །བུམ་པ་བརྒྱད་ནི་གཞག་པ་སྟེ། །སྨན་ཆེན་པོ་ལྔ་དང་། 
འབྲུས་སྣ་ལྔ་དང་། རིན་པོ་ཆེ་སྣ་ལྔ་དང་། དྲི་ཞིམ་པོའི་ཆུས་བཀང་ལ་གོས་གཉིས་ཀྱིས་ཡོངས་སུ་དཀྲིས་ཏེ། ཙན་དན་དཀར་པོས་ཡན་ལག་བྱུགས་ལ་མེ་ཏོག་གི་ཕྲེང་བས་རྒྱན་ཏེ། སྣ་ཚོགས་པའི་བཟའ་བའི་ལྷ་བཤོས་དང་མར་མེའི་ཕྲེང་བས་ལེགས་པར་རྒྱན་ནོ། །དེ་ནས་
<pb id="97.176b"/>
རྣམ་པར་རྒྱལ་བའི་བུམ་པ་ལ་བརྒྱད་བརྒྱ་སྔགས་ཏེ། སྨན་ཆེན་པོ་ལྔ་དང་རིན་པོ་ཆེ་སྣ་ལྔ་དང་། གོས་ལ་སྟེ་དཀར་པོ་དང་། སེར་པོ་དང་དམར་པོ་དང་ལྗང་ཁུ་དང་སྔོན་པོས་བརྒྱན་ཅིང་གཞག་གོ །མེད་ན་ཡང་རས་ཡུག་ཟུང་གཅིག་གི་བྱ་ཞིང་བླ་རེ་བརྐྱང་བ་ཉིད་དང་། སྣ་ཚོགས་
པའི་རྒྱལ་མཚན་ལ་མེ་ཏོག་གི་ཕྲེང་བས་སྤྱངས་ཏེ་དྲི་ཞིམ་པོའི་བདུག་སྤོས་ཀྱིས་བདུགས་ལ་སློབ་མ་དེ་རུ་བཞག་པར་བྱའོ། །གོས་ཟུང་གི་གདོང་དཀྲིས་ལ་དེ་ནས་མགོ་ལ་ཐོད་ཀྱི་རྣམ་པ་ཡོངསུ་བཅིང་ལ་ཙན་དན་ཀྱི་ཡན་ལག་བྱུགས་ཅིང་མེ་ཏོག་གི་ཕྲེང་བས་བརྒྱན་ཏེ་དབང་
བསྐུར་བར་བྱའོ། །ཨཱོཾ་མཱ་རཱི་ཙྱཻ་སྭཱ་ཧཱ། ཉེ་བར་མཁོ་བ་རྣམས་ལ་མངོན་དུ་སྔགས་པ་བྱས་ལ་དེ་ནས་དབུས་སུ་མིང་ལྷ་མོ་འོད་ཟེར་ཅན་ཞེས་བྱ་བ་འཛམ་བུའི་ཆུ་བོའི་གསེར་ལྟ་བུའི་འོད་བྱེ་བ་ལྟ་བུའི་སེར་མོ། སྐུ་ལ་གོས་སྔོན་པོ་འཆང་ཞིང་ཤང་འགག་དང་སྟོད་
གཡོགས་སྔོན་པོ། སྣ་ཚོགས་པའི་གདུ་བུ་ལ་སོག་པ་རྒྱན་ཐམས་ཅད་ཀྱིས་ཡོངསུ་བརྒྱན་པ་དབུས་སུ་དགོད་དེ། ཕྱག་དྲུག་པ་ཞལ་གསུམ་པ། སྤྱན་གསུམ་པ། ཕག་པ་ལ་ཞོན་པ་མཆོད་རྟེན་སྤྱི་བོར་སྐྱེས་པའི་མགོ་སྐྱེས་ཅན་ཕྱག་གཡོན་པ་ན་གཞུ་དང་། སྐུད་
པ་དང་མྱ་ངན་མེད་པའི་ཡལ་ག་བསྣམས་མ། ཕྱག་གཡས་པ་ན་མདའ་དང་། རྡོ་རྗེ་དང་། ཁབ་བསྣམས་པའི་ཕྱག་ཅན་མཆོད་རྟེན་གྱི་ཁོངས་སུ་གཡས་བརྐྱང་བའི་ཞབས་ཀྱིས་བཞུགས་པའོ། །ༀ་ཨརྐྐ་མ་སི་སྭཱ་ཧཱ་ཞེས་བྱ་བ་ནི་ཤར་ཕྱོགས་སུ་དགོད་
དོ། །བརྒྱན་ཐམས་ཅད་ཀྱིས་བརྒྱན་པ། འཆར་ཀའི་ཉི་མ་ལྟ་བུ་གཞོན་ནུ་མ་ལང་ཚོ་ལ་བབ་པ། སྔོན་པོའི་ཤང་འགག་ཡོད་པ། ཁབ་དང་སྐུད་པའི་ཕྱག་གིས་ཁ་དང་མིག་དྲུབ་པའི་ཕྱག་གཉིས་པའོ། །ལྷོ་ཕྱོགས་སུ་གནས་པའི་ལྷ་མོ་ནི་ༀ་མརྐ་
མ་སི་སྭཱ་ཧཱ་ཞེས་བྱ་བ་ནི་དགེའུ་རི་གསེར་གྱི་མདོག་ཅན་གཞོན་ནུ་མའི་རྣམ་པ་འཆང་གོས་སྔོན་པོ་དང་། ཤང་འགག་སྔོན་པོ་དང་སྟོད་གཡོགས་སྔོན་པོ་ཅན། མྱ་ངན་མེད་པའི་ཡལ་ག་དང་། ཁབ་དང་སྐུད་པ་བསྣམ་པའི་ཕྱག་གཉིས་པ། 
རྒྱན་ཐམས་ཅད་ཀྱིས་བརྒྱན་པ་བྲི་བར་བྱ་བ་ནི་ལྷོ་ཕྱོགས་ཀྱི་ལྷ་མོའོ། །ༀ་ཨནྟརྡྷཱེ་ན་མ་སི་ཞེས་བྱ་བ་ནི་ནུབ་ཕྱོགས་སུ་གནས་པའི་ལྷ་མོའོ། །རྒྱན་ཐམས་ཅད་ཀྱིས་བརྒྱན་པ་གཞོན་ནུ་མ་ཞགས་པ་དང་། མྱ་ངན་
<pb id="97.177a"/>
མེད་པའི་ཡལ་ག་བཟུང་བ་མདོག་སེར་བ། སྔོན་པོའི་གོས་དང་ཤང་འགག་དང་སྟོད་གཡོགས་ཅན་ཕག་པ་ལ་བཅིབས་པ་ཕྱག་གཉིས་པ་མེ་ལྟ་བུ་འབར་བ་ནུབ་ཕྱོགས་སུ་ཡང་དག་པར་གནས་སོ། །ༀ་ཏེ་ཙོ་མ་སི་སྭཱ་ཧཱ། བྱང་ཕྱོག་
སུ་གཞོན་ནུ་མ་རྒྱན་ཐམ་ཅད་ཀྱིས་བརྒྱན་པ། མདོག་དམར་བ་སྔོན་པོའི་ཤང་འགག་དང་སྟོད་གཡོག་དང་གོས་འཆང་བ་ཕྱག་གཉིས་པ་མདའ་དང་གཞུ་བསྣམ་པའི་ཕྱག་ཅན། གོ་རིམ་བཞིན་དུ་བྱང་གི་ཕྱོགས་སུ་གནས་བརྒྱད་དུ་ལྷ་མོ་
དགོད་པར་བྱའོ། །ༀ་ཨུད་ཏ་ཡ་མ་སི་མེའི་ཕྱོགས་སུའོ། །ༀ་གུལ་མ་མ་སི་སྭཱཧཱ། བདེན་བྲལ་གྱི་ཕྱོགས་སུའོ། །ༀ་བནཱ་མ་སི་སྭཱ་ཧཱ། རླུང་དུའོ། །ༀ་ཙི་བ་ར་མ་སི་སྭཱ་ཧཱ། དབང་ལྡན་དུ་ཅི་ལྟ་བའི་རིམ་པའི་དེ་ལྟར་གོ་རིམ་བཞིན་དུ་ལྷ་མོ་དགོད་
པར་བྱའོ། །དེ་བཞིན་དུ་དེ་ཐམས་ཅད་ཉིད་དེ་ནི་ཕག་པའི་ཞལ་གཟུགས་གཅིག་པ་སྟོབས་ཆེ་བའོ། །ཕག་པ་ཡོངསུ་མྱུར་བ་སྔོན་དུ་སོང་བས་ཅི་ལྟ་བའི་ལས་ཀྱི་རྗེས་སུ་འབྲང་ཏེ་བསམ་པར་བྱའོ། །དེ་ལྟར་ཤར་ཀྱི་སྒོ་རུ་ༀ་ཨཱ་ལོ་སྭཱ་ཧཱ་ཞེས་
བྱའོ། །ལྷོའི་སྒོར་ༀ་ཏཱ་ལོ་སྭཱ་ཧཱ་ཞེས་བྱའོ། །ནུབ་ཀྱི་སྒོར་ༀ་ཀཱ་ལོ་སྭཱ་ཧཱ་ཞེས་བྱའོ། །བྱང་གི་སྒོར་ༀ་སཙྪ་ལོ་ས་མ་ས་མུར་ཏཱེ་སྭཱ་ཧཱ། མེ་ལྷའི་མཚམས་སུ་ༀ་བ་ཏཱ་ལི་སྭཱ་ཧཱ་ཞེས་བྱའོ། །བདེན་བྲལ་དུ་ནི་ༀ་པ་ཏཱ་ལི་སྭཱ་ཧཱ་ཞེས་བྱའོ། །རླུང་དུ་
ནི་ༀ་བ་རཱ་ལི་སྭཱ་ཧཱ་ཞེས་བྱའོ། །དབང་ལྡན་དུ་ནི་ༀ་བཱ་རཱ་ཧཱ་མུ་ཁི་སྭཱ་ཧཱ་ཞེས་བྱའོ། །ལྷོའི་སྣམ་བུ་ལ་གཉིས་ཏེ། ཨོྃ་བདཱ་ཀྲ་མ་སི་སྭཱཧཱ་ཞེས་བྱ་བ་དང་། ༀ་བ་རཱ་ལི་སྭཱཧཱ་ཞེས་བྱའོ། །ནུབ་ཀྱི་སྣམ་བུ་ལ་ཡང་གཉིས་ཏེ། ཨོྃ་པ་རཱ་ཀྲ་
མ་སི་སྭཱཧཱ་ཞེས་བྱ་བ་དང་ༀ་བཱ་རཱ་ལི་སྭཱཧཱ་ཞེས་བྱ་བའོ། །བྱང་གི་སྣམ་བུ་ལ་ཡང་གཉིས་ཏེ། ༀ་གུལ་མ་མ་སི་སྭཱ་ཧཱ་ཞེས་བྱ་བ་དང་། ༀ་བ་རཱ་ལི་སྭཱ་ཧཱ་ཞེས་བྱའོ། །ཤར་གྱི་སྣམ་བུ་ལ་ཡང་གཉིས་ཏེ། ༀ་མ་ཧཱ་ཙི་བ་ར་མ་སི་
སྭཱ་ཧཱ་ཞེས་བྱ་བ་དང་། ༀ་བཱ་རཱ་མུ་ཁི་སྭཱཧཱ་ཞེས་བྱ་བའོ། །འདིར་ཤར་ལ་སོགས་པའི་སྒོ་སྐྱོང་རྣམས་ནི་མི་བསྐྱོད་པ་ལ་སོགས་པའི་དེ་བཞིན་གཤེགས་པ་རྣམས་ཀྱི་མདོག་རྡོ་རྗེ་ལྕག་ཀྱུ་ལ་སོགས་པའི་མཚན་མ་བསྣམས་པ་བཏྟཱ་ལི་ལ་སོག་པ་ནི་
<pb id="97.177b"/>
ཨརྐ་མ་སི་ལ་སོགས་པ་དང་མདོག་ཀྱང་འདྲ་ཞིང་མཚན་མ་ཡང་འདྲ་བར་འཆང་བའོ། །ལྷོ་ཕྱོག་ལ་སོགས་པའི་སྣམ་བུ་ལ་ལྷ་མོ་གཉིས་ནི་དེ་བཞིན་གཤེགས་པའི་མདོག་སྟེ་རིམ་པ་ཅི་ལྟ་བ་བཞིན་དུ་རྡོ་རྗེ་དང་མྱ་ངན་མེད་པའི་ཡལ་ག་དང་མདའ་
དང་གཞུ་དང་ཁབ་དང་སྐུད་པ་དང་ལྕག་ཀྱུ་དང་ཞགས་པ་འཆང་བ་ཐམས་ཅད་ཀྱང་ཕག་གི་ཞལ་ཅན། སྤྱན་གསུམ་པ་ཕག་པ་ཞོན་པ། རྒྱན་ཐམ་ཅད་ཀྱིས་བརྒྱན་པ་བསམ་པར་བྱའོ། །དེ་ལྟར་བསྒོམ་པའི་དཀྱིལ་འཁོར་ནི་སྡིག་པ་ཐམ་ཅད་སེལ་ཞིང་
དཔལ་དང་གཡང་འཆང་ཞིང་ནོར་དང་འབྲུ་བསྐྱེད་པར་བྱེད་པ། དགེ་བ་ཡིད་ལ་འདོད་པའི་འབྲས་བུ་ནི་རྟག་ཏུ་བཟླས་པ་ཙམ་ཀྱིས་འགྲུབ་པར་བྱེད་དོ། །དེ་ནས་གཞན་ཡང་ལས་འདི་ཡིན་ཏེ། ༀ་མཱཾ་གྱི་ས་བོན་མཆོག་ཏུ་གྱུར་པའི་ༀ་མཱ་རཱི་
ཙྱཻ་སྭཱ་ཧཱ། སྔགས་འདི་ཡིས་ལས་ཐམས་ཅད་བྱའོ། །ཞི་བ་དང་བརྒྱས་པ་དང་དབང་དང་མངོན་སྤྱོད་དང་དགུག་པའི་སྔགས་ནི་དྲི་དང་སྤེལ་བར་བྱ་ཏེ། སྙིང་གར་ཧཱུཾ་གི་གསལ་བར་བྱ་ཞིང་མགལ་མེའི་འཁོར་ལོ་ཞོན་བཞོན་པ། ལྕགས་ཀྱུ་
དང་ཞགས་པས་འགུགས་བཞིན་པ་བསམ་ན་དཔག་ཚད་བརྒྱན་ཡོད་པའི་ལྷ་རྫས་ཀྱི་བུད་མེད་ཀྱང་འགུགས་པར་བྱེད་དོ། །དེ་ནས་རྒྱལ་པོ་དབང་དུ་བྱེད་པར་འདོད་ན་ཚ་བའི་རང་བཞིན་གྱི་གཟུགས་བརྙན་བྱས་ལ། དེས་དུས་གསུམ་མེ་ལ་
སྦྱིན་སྲེག་བྱས་ན་ཞག་བདུན་གྱིས་མཐོང་ཞིང་ཡིད་ཆེས་པར་དབང་དུ་བྱེད་དོ། །ཞི་བར་བྱེད་པར་འདོད་པ་ནི་དུར་བ་ལ་བསྙུགས་པས་བྱའོ། །ཚེ་རིང་བར་འདོད་པ་ནི། ཨུ་དུམ་བ་ར་དང་བྱང་ཆུབ་ཀྱི་ཤིང་དང་། ནྱ་གྲོ་དྷ་དང་། པ་ལ་ཤའི་ཡམ་
ཤིང་གིས་མེ་སྦར་ལ་མྱ་ངན་མེད་ཀྱི་མེ་ཏོག་མངར་གསུམ་གྱི་ནང་དུ་བླུགས་ཏེ། འབུམ་ཕྲག་གཅིག་ཏུ་སྦྱིན་སྲེག་བྱའོ། །རྒྱལ་པོ་དབང་དུ་འགྱུར་ཏེ་ཞག་བདུན་གྱིས་མཐོང་ཞིང་ཡིད་ཆེས་པར་འགྱུར་རོ། །གོས་ཐོད་དུ་བཅིངས་
པ་ཡང་རྙེད་དོ། །དེ་ནས་གཞན་ཡང་ལས་ནི་བ་གླང་སེར་སྐྱའི་རྭ་གཡས་པའི་ཕྱི་ཤུན་ནི་མཆོག་ཏུ་གྱུར་པ་ཡིན་ཏེ། དེ་དག་ཕག་པའི་རྣ་བ་གཡོན་པའི་ཁྲག་དང་མིག་སྨན་ཆ་མཉམ་པར་བྱས་ཏེ། ༀ་མཱ་རཱི་ཙྱཻ་ཨཱནྡྷ་རྡྷཱ་ན་མ་སི་སྭཱ་ཧཱ་ཞེས་བྱའོ་ཟླ་བ་
<pb id="97.178a"/>
གཟས་བཟུང་བའི་དུས་སུ་ཅི་སྲིད་མ་བཏང་གི་བར་དུ་བཟླས་ན་འགྲུབ་པར་འགྱུར་རོ། །དེའི་མིག་ལ་བསྐུས་པ་ཙམ་གྱིས་མི་མཐོང་བར་འགྱུར་རོ། །བྱི་ལ་ནག་མོའི་དྲི་མ་དང་། བྱི་མ་ལ་དང་མིག་སྨན་ལ་ལྕགས་གསུམ་གྱིས་
དཀྲིས་ལ་ཟླ་བ་གཟས་གཟུང་བའི་དུས་སུ་ཁར་བཅུག་ཏེ་བཟླས་པ་བྱའོ། །ཅི་སྲིད་དུ་མ་བཏང་གི་བར་དུ་བྱས་ན་དེ་ནས་འགྲུབ་པར་འགྱུར་རོ། །མི་མཐོང་བ་ལ་འདི་ནི་མཆོག་སྟེ། དེ་བལྟར་མེད། གཟུང་དུ་མེད། བཅིང་
དུ་མེད་དགག་ཏུ་མེད་བརྒལ་དུ་མེད། རྨོངས་པར་བྱར་མེད། ཆད་པས་བཅད་དུ་མེད། མགོ་བྲེག་དུ་མེད། ཚིག་པར་བྱར་མེད། དགྲའི་དབང་དུ་འགྲོ་བར་མི་འགྱུར་རོ། །ༀ་མཱ་རཱི་ཙྱཻ་ཨནྡྷ་རྡ་ན་སྭཱ་ཧཱ། མི་མཐོང་བར་བྱེད་པ་རྣམས་ཀྱིས་
ལས་ལ་སྦྱར་བར་བྱའོ། །དེ་ནས་ཐབ་ཁུང་གི་མཚན་ཉིད་སྟོན་པ་ཡིན་ཏེ། ཁྲུ་གང་ཙམ་གྱི་ནི་ཐབ་ཁུང་ལ། །སོར་བཞི་པའི་ཁ་ཁྱེར་བྱ། །རྡོ་རྗེ་ཕྲིང་བའི་བསྐོར་བ་ཡིས། །ཐབ་ཀྱི་དབུསུ་པད་མ་བྲི། །པད་མའི་དབུས་སུ་རྡོ་རྗེ་བྲི། །དེ་ནས་
པད་མའི་རྣམ་འགྱུར་བའི། །བློ་ལྡན་སྟོང་བཅས་ཐབ་ཁུང་བྱ། །དེ་ནས་ཀུ་ཤ་ཕྱོགས་བཞིར་བཀྲམ་ལ་གཡོན་དུ་ཆུའི་སྣོད་གཞག་ཅིང་། གཡས་སུ་ཉེ་བར་མཁོ་བ་ཐམས་ཅད་གཞགོ །ཨོྃ་མཱ་རཱི་ཙྱཻ་ཧཱུྃ་ཕཊ་སྭཱ་ཧཱ། 
ཞེས་བྱ་བའི་སྔགས་འདི་ནི་ཆུ་ལ་མངོན་པར་བསྔགས་ལ་བསང་བར་བྱའོ། །བགེགས་ཐམས་ཅད་བསྐྲད་ལ་དེ་ནས་མེ་ལྷ་སྤྱན་དྲང་བར་བྱ་སྟེ། ཨོྃ་ཨེ་ཧྱེ་ཧི་མ་ཧཱ་བྷཱུ་ཏ་དེ་བ་ག་ན་རྀ་ཥི་དྭ་ཛི་སྃཏྟ་མ་གྲྀ་ཧཱི་ཏྭཱ་ཧུ་ཏི་མ་ཧཱ་ཏི་མ་ཧཱ་ར་ཨ་སྨིནྶ
ནྣི་ཧི་ཏོ་བྷ་བ་ༀ་ཨགྣེ་ཡེ་ཏྲི་ཕ་ཏྲི་སྭཱ་ཧཱ། ཨཱ་བི་ཤ་ཨཱ་བི་ཤ །མ་ཧཱ་ཤྲི་ཡེ། ཧ་བྱ་ཀ་བྱ་བཱ་ཧཱ་ནཱ་ཡ་སྭཱ་ཧཱ། སྔགས་འདི་ཡི་བཀུག་ནས་ཐབ་ཁུང་གི་དབུསུ་མེ་ལྷ་དགོད་པར་བྱ་བ་ནི་ཉི་མ་ལ་གནས་པ་སྤྱན་གསུམ་པ་ཕྱག་བཞི་པ་མཆོག་
སྦྱིན་དང་རིལ་བ་སྤྱི་བླུགས་དང་། པད་མའི་ཕྲེང་བ་དང་། དབྱུག་པ་དང་། བགྲང་ཕྲེང་བསྣམས་པའོ། །སྐྲ་ཁམ་པ་གྱེན་དུ་འབར་ཞིང་། མེ་ལྷ་བཟང་པོ་སྡིག་པ་ཐམས་ཅད་འཇོམས་པའི་མཆོག་སྟེ། དེ་ནས་དེའི་ཞལ་དུ་དགང་བླུགས་གསུཾ་
<pb id="97.178b"/>
དབུལ་བར་བྱའོ། །དེ་ནས་ཕྱིས་བཀོད་པརྃ་ཡོངས་སུ་གྱུར་པ་ལས་ཉི་མའི་དཀྱིལ་འཁོར་གྱི་རྣམ་པའོ། །དེ་ཉིད་ལ་ཨ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་མེ་འབར་བ་ལྟ་བུ་དང་། སྟེང་དུ་དགོད་པ་ནི་ལྷ་མོ་འོད་ཟེར་ཅན་
སྔོན་བཞིན་བསམས་ལ། དེའི་ཞལ་དུ་དགང་བླུགས་དབུལ་བར་བྱའོ། །བདག་ཉིད་གལ་ཏེ་དངོས་གྲུབ་འདོད་ན་རྡོ་རྗེ་སློབ་དཔོན་གཙང་སྦྲ་དང་ལུས་ཁྲུ་བྱས་ཏེ་གོས་དཀར་པོ་གོན་པ་ལ་ནི་ཞི་བའོ། །རྒྱས་པ་ལ་ནི་གོས་སེར་པོ་
འཆང་བའོ། །དབང་ལ་ནི་གོས་དམར་པོ་འཆང་བའོ། །མངོན་སྤྱོད་ལ་ནི་གོས་ནག་པོ་འཆང་བའོ། །དེ་ལྟར་རྡོ་རྗེ་སློབ་དཔོན་གྱི་གདམ་ངག་གིས་རྟོག་པར་བྱའོ། །དེ་ནས་ཞོ་དང་སྦྲང་རྩི་དང་། མར་ལ་སྨྱུགས་ལ་པད་མ་འབུམ་ཕྲག་
གཅིག་སྦྱིན་སྲེག་བྱའོ། །གལ་ཏེ་ས་བཞི་བདག་པོར་འདོད་པ་མ་ཡིན་ནའོ། །ཡང་ན་ཐང་སྐུའི་མདུན་དུ་པད་མ་འབུམ་ཕྲག་གཅིག་དབུལ་བར་བྱའོ། །དེ་ནས་འོད་ཟེར་ཅན་རང་གི་གཟུགས་ཀྱིས་མཐོང་བ་འམ། ཡང་ན་ཕུན་
སུམ་ཚོགས་པ་ཆེན་པོ་ཐོབ་པར་འགྱུར་རོ། །སྐྱེ་བ་འདི་ལ་བདེ་བ་ཐམས་ཅད་བསྐྱེད་པར་བྱེད་པའི་མཆོག་གོ །ཡང་ཀུ་མུད་དང་ཨུཏྤ་ལ་འབུམ་ཕྲག་གཅིག་གིས་སྦྱིན་སྲེག་བྱས་ན་ཡིད་ལ་བྱ་འདོད་པའི་ལོངས་སྤྱོད་ཐོབ་
ཅིང་བཅྡོཾས་མ་འདི་མཐོང་བར་འགྱུར་རོ། །གཞན་ཡང་ལས་ནི་ༀ་མཱ་རཱི་ཙྱཻ་བཏྟཱ་ལི། བ་དཱ་ལི། བ་རཱ་ལི། བ་རཱ། ཧཱ་མུ་ཁེ། སརྦ་དུཥྚ་ནཱྃ། ཙ་ཀྵུར་མུ་ཁྃ། བནྡྷ་བནྡྷ། སྭཱ་ཧཱ། ཞེས་བྱའོ། །འདི་ནི་གོས་ལ་ལན་བདུན་སྔགས་ལ་འདུད་པ་བྱས་ཏེ་སེང་
ལྡེང་སོར་བཞི་པའི་ཕུར་བུ་རྣམ་པར་བཅུག་ནས་སོང་ན་རྐུན་མ་ལ་སོགས་པས་གླང་པོ་ཆེའི་རྒྱལ་པོ་མཆེ་བ་གཙིགས་པ་ལྟ་བུར་མཐོང་ཞིང་རྐུན་མ་ཐམས་ཅད་བཅིངས་པར་འགྱུར་རོ། །སྐྱེ་འགྲོའི་ཚོགས་ཐམས་ཅད་རྗེས་སུ་ཆགས་
ཤིང་རྨོང་པར་འགྱུར་རོ། །དེ་ནས་སྦྱོར་བ་གཞན་ནི་ཟངས་མའི་སྣོད་དུ་གཟུགས་བརྙན་ཉེ་བར་བྲིས་ལ་བ་བླ་དང་། ཡང་བ་དང་མུགས་ཀྱི་དང་སྔགས་སེལ་བས་སྣ་ཚོགས་རྡོ་རྗེས་བཀང་བས་མནན་པ་བྲི་བར་བྱས་ན་འགྲོ་བ་
<pb id="97.179a"/>
དང་འོང་བ་རེངས་པར་བྱེད་དོ། །འདི་ནི་ཆུའི་སྟེང་དུ་གཞག་ན་མཐོང་བ་ལ་ཡིད་ཆེས་སོ། །དེ་ནས་གཞན་ཡང་སྦྱོར་བ་ནི་གིའུ་ཝང་དང་རྟའི་ཁྲག་གིས་ཟངས་མའི་སྣོད་ལ་གཟུགས་བརྙན་བྲིས་ལ་མིང་དང་སྔགས་སྤེལ་བར་སྙིང་གར་བྱས་ལ་ཆུའི་
སྟེང་དུ་གཞག་པར་བྱས་ཞིང་བཟླས་པ་བྱས་ན་དཔག་ཚད་སྟོང་ན་ཡོད་པ་ཡང་འགུག་པར་འགྱུར་རོ། །རླུང་གི་དཀྱིལ་འཁོར་ལ་གནས་པ། ཞགས་པ་དང་ལྕགས་ཀྱུས་བཀུག་བཞིན་པར་སྐྱེས་པ་འམ་བུད་མེད་རྣམ་པར་བསམ་ན་འགུགས་པ་ལ་
ཐེ་ཙོམ་མེད་དོ། །འོད་ཟེར་ཅན་འབྱུང་བའི་དཀྱིལ་འཁོར་དུ་དབང་བསྐུར་བ་བླ་མ་དང་ལྷ་གཉིས་ལ་མཆོད་པར་བྱེད་ན་དེ་ལ་ལྷའི་གསང་བསྔགས་ཡང་དག་པའི་རྒྱལ་བས་གསུང་པ་འགྲུབ་པར་འགྱུར་རོ། །ཡི་གེ་བཞི་ཕྱོགས་བཞིར་རི་དང་འདྲ་བ་ཨིནྡྲ་
ནཱི་ལའི་འོད་ཅན་དཔག་ཚད་སྟོང་དུ་ཁྱབ་པ་ལ་བཀོད་དེ་དེའི་དབུས་སུ་ཟླ་བའི་དཀྱིལ་འཁོར་རོ། །དེའི་དབུས་སུ་མཱྃ་ལས་ཡོངས་སུ་སྤྲུལ་པའི་བདག་ཉིད་ཤིན་དུ་སེར་ཞིང་ཐུ་བ་བརྫེས་པའི་གཟུགས་ཡིད་དུ་འོང་བ་གོས་ནག་པོ་འཆང་
ཞིང་གོས་སྔོན་པོའི་ཤང་འགག་དང་སྟེང་གཡོགས་ཅན་ཕྱག་དྲུག་པ། ཕག་གི་ཞལ་གསུམ་པ་སྤྱན་གསུམ་པ་རྒྱན་ཐམས་ཅད་ཀྱིས་བརྒྱན་པ། དབུ་ལ་མཆོད་རྟེན་བཀོད་པ། ཕྱག་གཡས་པ་ན་འབར་བའི་རྡོ་རྗེ་འོད་ཀྱི་ཕྲེང་བ་
ཅན། མདའ་དང་། ཁབ་བསྣམས་པའོ། །གཡོན་པར་གཞུ་དང་། སྐུད་པ་དང་། མྱ་ངན་མེད་པའི་ཡལ་ག་བསྣམས་པའོ། །ཟླ་བ་ལ་ཕག་པའི་ཤིང་རྟ་ལ་གསེར་གྱི་མདོག་ཤིན་དུ་མང་ཞིང་ལེགས་པའོ། །ནུབ་མོ་དུས་སུ་ཟླ་བ་ལ་ཉིན་མོའི་
དུས་སུ་ཉི་མ་ལ་གནས་པ་འགྲུབ་བཞིན་བལྟ་བ་བསམ་པར་བྱའོ། །ཨོྃ་བྃ་ཡྃ་རྃ་བྃ་མྃ། མ་མེ་པཱ་ཤཱྃ་ཏུ་སྟ་སྭཱ་ཧཱ། ཨདྷ་རྡཱ་མ་སི་སྭཱ་ཧཱ། སྔགས་བཟླས་ཞིང་འགྲོ་ན་དེ་བལྟར་མེད། གཟུང་དུ་མེད། བཅིང་དུ་མེད། དགག་ཏུ་མེད། བརྒལ་དུ་མེད་རྨོངས་
པར་བྱར་མེད། ཆད་པས་བཅད་དུ་མེད། མགོ་བྲེག་དུ་མེད། ཚིག་པར་བྱར་མེད། དགྲའི་དཔང་དུ་མི་འགྲོའོ། །ལྡོང་རོས་དང་། གིའུ་ཝང་དང་། མིག་སྨན་དང་བཅས་པས་ཏ་ཀ་རའི་བྱང་ཕྱོགས་ཀྱི་རྩ་བ་གཅེར་བུ་སྐྲ་གྲོལ་བར་འགྱུར་བས་ཟླ་བ་འམ་ཉི་
<pb id="97.179b"/>
མ་གཟས་བཟུང་བའི་དུས་སུ་ཕྱུང་སྟེ། གོང་མ་དེ་དང་གཅིག་ཏུ་བྱས་ཏེ་རིལུ་བྱས་ལ་ཉི་མ་དང་ཟླ་བ་དང་། མེའི་དབུསུ་བཅུག་སྟེ་ཁ་རུ་བཅུག་ནས་སྦས་ཏེ་ཉིན་མོ་དང་མཚན་མོ་མི་མཐོང་བར་བྱེད་པའི་གཙོ་བོའི་རུ་ལུའོ། །ཨོྃ་ཡང་ནི་སྙིང་པོ་
མཆོག་གོ །སྙིང་པོ་ལས་སྙིང་པོ་གསང་བ་ལས་ཤིན་དུ་གསང་བ། འདོད་པ་བཞི་སྦྱིན་པ་བསྐྱེད་པ་འདི་ལས་སངས་རྒྱས་ཉིད་ཐོབ་པར་འགྱུར་རོ། །ཞེས་བྱའོ། །དེ་ནས་བཞན་ཡང་སྦྱོར་བ་ནི་ཟླ་བའི་དབུས་སུ་བཅྡོཾས་མ་འོད་ཟེར་ཅན་ཟླ་བའི་གདན་
ལ་བཞུགས་ཤིང་འཛམ་བུ་ནཱ་དའི་ཆུ་བོའི་གསེར་ལྟ་བུའི་འོད་དང་། འོད་ཟེར་ཅན་ཡིད་དུ་འོང་མ། ཞལ་རྔམ་སྤྱན་གསུམ་ཕྱག་དྲུག་མ། གོས་སྔོན་པོ་འཆང་ཞིང་སྔོན་པོའི་ཤང་འགག་དང་། སྟེང་གཡོགས་ཅན་དང་། སྣ་ཚོགས་བརྒྱན་
ཐཾད་ཀྱིས་བརྒྱན་པ་དབུ་ལ་མཆོད་རྟེན་བཀོད་པ། ཞལ་དང་པོ་སེར་པོ་བཞད་པའི་ཞལ། གཡོན་པ་ཕག་ཞལ་ནག་པོ་ཆེ་བ་གཙིགས་ཤིང་འཇིགས་པར་བྱེད་པ། ལྕེ་འདྲིལ་ཞིང་དགྲ་བོ་ལ་ཁྲོ་གཉེར་བྱེད་ཅིང་འཇིགས་པར་བྱེད་ཅིང་གཡས་
པའི་ཞལ་ནི་དཀར་པོ། སྟོན་ཀ་ཟླ་བའི་འོད་དྲི་མ་མེད་པ་ཅན་ནོ། །གཡོན་པའི་ཕྱག་དུ་གཞུ་དང་སྐུད་པ་དང་། ཤིང་མྱ་ངན་མེད་པའི་ཡལ་ག་དང་ལྡན་པའོ། །གཡས་པ་ན་མདའ་དང་། ཁབ་དང་རྡོ་རྗེ་གསོར་བ་ལ་དགྱེས་པ་དེ་ལྟ་བུའི་རྣཾས་
པར་བསྒོམ་མོ། །འདོད་པ་ཐཾད་སྟེར་བ་དོན་ཡོད་པ། དངོས་གྲུབ་ཐཾད་སྟེར་བའོ། །དཀྱིལ་འཁོར་འདི་ནི་རྒྱལ་བས་བཀའ་སྩལ་པ་ཡིན་ནོ། །འོད་ཟེར་ཅན་འབྱུང་བ་ཞེས་བྱ་བའི་འོད་ཟེར་ཅན་འབྱུང་བའི་རྒྱུད་འདི་གསུངས་པ་ནི། གྲུ་བཞི་པ་ལ་
སྒོ་བཞི་པ། །རྟ་བབ་བཞི་ཡིས་རྣམ་པར་བརྒྱན། །གོས་ཟུང་གིས་ནི་དཀྲིས་པ་ཡིས། །བུམ་པ་བརྒྱད་དང་ཡང་དག་ལྡན། །ཙན་དན་དཀར་པོ་དག་དང་ནི། །མེ་ཏོག་ཕྲེང་བས་མཛེས་པ་སྟེ། །དཀྱིལ་འཁོར་མཆོག་ཏུ་གྱུར་པ་ནི། །ཚོན་སྣ་ལྔ་ཡི་བྲི་
བྱར་བྱ། །དེ་ཡི་དབུས་སུ་པད་མ་ནི། །འདབ་བརྒྱད་གེ་སར་དང་བཅས་པའོ། །མེ་ཏོག་ཕྲེང་བ་དྲ་ཕྱེད་དང་། །དྲ་བ་རྟ་བབས་དག་དང་བཅས། །མར་མེ་བརྒྱད་དང་ཡང་དག་ལྡན། །སྣ་ཚོགས་བླ་རེ་བརྒྱན་བྱས་ཏེ། །པད་མའི་དབུས་སུ་ཡི་གེ་བྃ། །ཨོྃ་མཱ་རི་ཙྱཻ་
<pb id="97.180a"/>
སྭཱ་ཧཱ། ཞེས་བྱ་བ་དང་། ཨོྃ་ཨངྐ་མ་སི་སྭཱ་ཧཱ། ཞེས་བྱ་བ་ནི་ཤར་ཕྱོགས་སུའོ། །ཨོྃ་མརྐ་མ་སི་སྭཱ་ཧཱ། ཞེས་བྱ་བ་ནི་ལྷོ་ཕྱོགས་སུའོ། །ༀ་ཨནྡྷ་རྡཱ་ན་མ་སི་སྭཱ་ཧཱ་ཞེས་བྱ་བ་ནི་ནུབ་ཕྱོགས་སུའོ། །ཨོྃ་ཏི་ཙི་མ་སི་སྭཱ་ཧཱ་ཞེས་བྱ་བ་ནི་བྱང་ཕྱོགས་
སུ་འདོད་པའོ། །ཤར་ལྷོ་མཚམསུ་ནི་ཨོྃ་པ་ར་ཀྲ་མ་སུ་སྭཱ་ཧཱ་ཞེས་བྱའོ། །བདེན་བྲལ་དུ་ནི་ཨུརྨ་མ་སི་སྭཱ་ཧཱ། ཞེས་བྱའོ། །རླུང་དུ་ནི་ཨོྃ་བ་ནཱ་ཡ་མ་སི་སྭཱ་ཧཱ། དབང་ལྡན་དུ་ནི་ཨོྃ་བི་པ་རི་མ་སི་སྭཱ་ཧཱ། །
སྡིང་ར་སི་ཞེས་བྱའོ། །འོག་གིས་ཆར་ནི་ཨོྃ་པ་རཱ་ཀྲ་མ་སི་སྭཱ་ཧཱ་ཞེས་བྱའོ། །དེ་ལྟར་དཀྱིལ་འཁོར་བཀོད་ལ་མཆོད་པ་བྱས་ན་འདོད་པ་ཐམས་ཅད་སྟེར་རོ། །སྔོན་དུ་བསྟན་པའི་རིམ་པས་ཐང་སྐུ་འམ་ཡང་ན་བྲི་བར་བྱའོ། །སློབ་མ་ཁ་ཅིག་དཀྱིལ་འཁོར་དུ་དབང་
བསྐུར་ན་དེ་ལ་དངོས་གྲུབ་ཐམས་ཅད་རིང་བ་མ་ཡིན་ནོ། །རང་གི་ནོར་རམ་རང་གི་ལུས་པོ་ཡང་དབུལ་བར་བྱའོ། །ཡི་གེ་བཞི་པའི་ཆོ་གའོ།། །།ནམ་མཁའ་ལ་ཟླ་བ་དང་ཉི་མ་མཆོད་རྟེན་གྱི་ནང་དུ་མཱྃ་ཡིག་ཡོངས་སུ་གྱུར་
པ་ལས། བདག་ཉིད་གཞོན་ནུ་མ་གསེར་བཞུས་པ་ལྟ་བུ་ལེགས་ཤིང་སེར་བ། འཆར་ཀའི་ཉི་མ་ལྟ་བུ་འོད་གསལ་ཞིང་འབར་བ། འཕྲོ་བའི་འོད་ཟེར་སྟོང་གི་ཕྲིང་བ་ཅན། བན་དུ་ཀ་དང་། ཛ་བའི་མེ་ཏོག་ལྟ་བུ་དམར་པོའི་གོས་འཆང་བ། 
སྣ་ཚོགས་དམར་པོའི་ཤང་འགག་དང་། སྟོད་གཡོག་ཅན། གདུ་བུ་དང་། རྣ་བརྒྱན་དང་། སྐ་རགས་གཡར་ཀ་དང་ལྡན་པ། རྐང་གདུབ་འམ། སྣ་ཚོགས་ཀྱི་གདུ་བུའི་ཕྱག་རྒྱ་ཅན། རྒྱན་ཐམས་ཅད་ཀྱིས་བརྒྱན་པ། དབུ་ལ་རྣམ་པར་སྣང་
མཛད་བཞུགས་པ། མྱ་ངན་མྱེད་ཀྱི་ཕྲིང་བས་མགོ་བོ་ལ་བརྒྱན་པ། ཞལ་གསུམ་པ་སྤྱན་གསུམ་པ་གཡོན་པའི་ཕྱག་ན་གཞུ་དང་། མྱ་ངན་མེད་དང་། སྐུད་པ་དང་། ཞག་པའི་ཕྱག་ཅན་ནོ། །གཡས་ན་འབར་བའི་རྡོ་རྗེ་དང་ཁབ་དང་
ལྕག་ཀྱུ་དང་། མཉམ་པར་མདའ་གསོར་བ་ལ་དགྱེས་པའོ། །ཞེས་དང་པོ་ནི་ཞི་བའི་ཞེས་ཕྱེ་བ། སེར་པོ་ལྟ་བུ་ཤིན་ཏུ་སེར་བ། ཨུད་པ་ལ་ལྟ་བུའི་སྤྱན། ལི་ཀྲི་ཆ་ཕྲ་མོ་བསྐུས་པ་ལྟ་བུའི་ཆུ། སྒེག་པ་དང་བཅས་ཤིང་ཡོངས་སུ་རོལ། གཡོན་པ་ཕྱོགས་
<pb id="97.180b"/>
ཀྱི་ཞེས་ནི་ཁྲོ་བ་དང་བཅས་ཤིང་། ཞེས་འགྱུར་བ་ཆེ་བ་གཙིག་ཤིང་འཇིགས་པར་རྡི་བྱེད་པ། ཨིནྡྲ་ནཱི་ལ་ལྟ་བུའི་འོད་མུ་མེན་དང་འདྲ་བ། ཉི་མ་བཅུ་གཉིས་ཀྱི་འོད་དང་མཉམ་པར་ལྡན་པ། ཁྲོ་བ་དང་བཅས་པའི་ཁྲོ་གཉེར་གཙིགས་པ། ལྗགས་
འདྲིལ་བ་འཇིགས་པ་ཡང་འཇིགས་པར་བྱེད་པའོ། །གཡས་ཀྱི་ཞེས་ནི་ཤིན་དུ་དམར་བ། ལྷ་རྫས་ཀྱི་པད་མ་རཱ་གའི་འོད་ལྟ་བུ་འབར་བའི་མཆོད་རྟེན་གྱི་སྐེ་བ་ལ་གནས་པའི་ཤིང་མྱ་ངན་མེད་པའི་སྡོང་པོའི་ཡལ་ག་ལ། དམར་པོའི་མེ་
ཏོག་གི་ཡོངས་སུ་བརྒྱན་པ་ལ་དེའི་འོག་གི་རྩ་བར་རྣམ་པར་སྣ་མཇེད། རལ་པའི་ཅོད་པན་འཆང་བ། ཞི་བ་གསེར་ལྟ་བུའི་མདོག་སེར་བ་མགོན་པོ་བྱང་ཆུབ་ཆུབ་མཆོག་གི་ཕྱག་བརྒྱ་ཡོངས་སུ་འཆང་བཞིན་པ། ཕག་པའི་ཤིང་རྟ་
རྟོག་པ་མཆོད་རྟེན་གྱི་ནང་དུ་གཡས་བརྐྱང་བའི་ཞབས་ཀྱིས་བཞུགས་པ། གཞོན་ནུ་མ་ལུང་ཚོལ་ལ་བབ་པ། དེའི་ཤིང་རྟའི་མདུན་འོག་ཏུ་རླུང་གི་དཀྱིལ་འཁོར་ལ་ཧ་ལས་ཡོངས་སུ་རྫོགས་པའི་འཕྲུལ་པའི་བཟའ་ཆེན་པོ་རཱ་ཧུ་
ཉེ་མོའི་ཉི་མ་དང་མཚན་མོའི་ཟླ་བ་ཡོངས་སུ་འཛིན་པའོ། །ལྷ་མོ་བཞིས་ཡོངས་སུ་བསྐོར་བ་སྟེ། ཨོྃ་མཱ་རཱི་ཙྱཻ་སྭཱ་ཧཱ། ཞེས་བྱ་བ་ནི་སྔགས་སོ། །མདུན་དུ་གནས་པའི་ཡང་དག་པར་བསྐུལ་བའི་ཤིང་རྟའི་མཆོག་ཕྱག་བཞི་པ། མདོག་
དམར་བ་ཕག་པའི་ཞེས་གོས་དམར་པོ་འཆང་བ། དམར་པོའི་ཤང་འགག་དང་། སྟོད་གཡོག་འཆང་བ། རྒྱན་ཐམས་ཅད་ཀྱིས་བརྒྱན་པ། ཁབ་དང་སྐུད་པར་བྱེད་པའི་ཤིང་རྟའི་མཆོག་ལས། ལྕག་ཀྱུ་ཡིས་བསྒྲུབ་བྱ་འགུག་བཞིན་པ་དང་། ཞགས་
པ་དང་། ཡལ་གའི་ཕྱག་ཅན་ནོ། །ཨོྃ་ཨོྃ་བ་ཏཱ་ལི་བ་དཱ་ལི་བ་རཱ་ལི། བ་རཱ་ཧཱ་མུ་ཁི་སྭཱ་ཧཱ་ཞེས་བྱ་བའི་སྔགས་འདིས་ཡིད་ཀྱིས་འདོད་པའི་བུད་མེད་དམ། སྐྱིས་པའི་རླུང་གི་དཀྱིལ་འཁོར་ལ་ཞོན་ནས་འགུག་པར་བྱེད་དོ། །ལྷོ་ཕྱོགས་ངོགསུ་གནས་པའི་ལྷ་མོ་
ནི། ཨོྃ་བ་ཏཱ་ལི། བ་དཱ་ལི་བ་རཱ་ལི། བ་རཱ་ཧཱ་མུ་ཁི་སརྦ་དུཥྚ་པྲ་དུཥྚ་ཙཀྵུར་མུ་ཁྃ་བནྡྷ་བནྡྷ་མི་སྭཱ་ཧཱ། ཞེས་བྱ་བ་ནི་གདུག་པ་ཅན་གྱི་ཁ་འཆིང་བར་བྱེད་པའི་སྔགས་སོ། །ཕྱག་བཞི་པ་གསེར་གྱི་མདོག་གོས་དམར་པོ་འཆང་བ་དམར་པོ་ཤང་འགག་དང་སྟོད་
<pb id="97.181a"/>
གཡོག་འཆང་བ་ཅན། མྱ་ངན་མེད་པའི་ཡལ་ག་ཅན། མྱ་ངན་མེད་པའི་ཡལ་ག་དང་ཞགས་པའི་ཕྱག་ཅན། ཁབ་དང་སྐུད་པ་དང་དྲུབ་བཞིན་པ། མྱ་ངན་མེད་པའི་མེ་ཏོག་གི་ཕྲིང་བ་དབུ་ལ་བརྒྱན་པའོ། །ནུབ་ཕྱོགས་སུ་གནས་པའི་
ལྷ་མོ་ནི། ཨོྃ་བ་ཏཱ་ལི་བ་དཱ་ལི་བ་རཱ་ལི་བ་རཱ་ཧཱ་མུ་ཁི་སརྦ་དུཥྚ་པྲ་དུཥྚ་ནཱྃ། སྟྃ་བྷ་ཡ་སྭཱ་ཧཱ། རྒྱབ་དུ་གནས་པའི་ལྷ་དང་། རྒྱབ་དུ་གནས་པའི་ལྷ་མོ་ཕྱག་བཞི་པ་བསམ་པར་བྱའོ། །རྡོ་རྗེ་དང་ཞགས་པ་དང་ཡལ་ག་དང་ཁབ་ཀྱི་ཕྱག་ཅན་གསེར་
མདོག་གོས་དམར་པོ་འཆང་བ། ཤང་འགག་དང་སྟོད་གཡོགས་དམར་པོ་ཅན་གཞོན་ནུ་རྒྱན་ཐམས་ཅད་ཀྱིས་བརྒྱན་པ་མྱ་ངན་མེད་པའི་མེ་ཏོག་གི་ཕྲེང་བས་དབུ་ལ་བརྒྱན་པའོ། །ཨོྃ་ཨོྃ་བ་ཏཱ་ལི། བ་དཱ་ལི། བ་རཱ་ལི། བ་རཱ་ཧཱ་མུ་ཁི་
སརྦ་དུཥྚཾ་མི་མི་བ་ཤ་མ་ནཱ་ཡ་སྭཱཧཱ། བྱང་ཕྱོགས་སུ་གནས་པའི་ལྷ་མོ་ཕྱག་བཞི་པ་སྣ་ཚོགས་ཀྱིས་བརྒྱན་པ། གོས་དམར་པོ་འཆང་ཞིང་དམར་པོའི་ཤང་འགག་དང་། སྟོད་གཡོགས་ཅན་ཉི་མ་འཆར་བ་ལྟ་བུའི་འོད་
འཕྲོ་བ། འདོད་པའི་མེ་ལྟ་བུ་འབར་བ། གཡོན་པའི་ཕྱག་དུ་འབར་བའི་གཞུ་དང་། མྱ་ངན་མེད་བཟུང་བའི་ཕྱག་གིས་གཡས་པའི་ཕྱག་ན་མདའ་དང་རྡོ་རྗེ་འོད་འཕྲོ་བའོ། །འཇིགས་པའི་དུས་ཀྱི་བསྐལ་པའི་མེ་ལྟ་བུ་གནས་
པའི་ལྷ་མོ་སེམས་ཅན་ཐམས་ཅད་དབང་དུ་བྱེད་མ། རྩོམ་པའི་དང་པོ་ཉིད་དུ་འཕགས་པའི་དགེ་འདུན་ལ་སྟོན་མོ་བྱ་སྟེ། རས་སར་པ་ལ་བཅོམ་ལྡན་འདས་མ་འོད་ཟེར་ཅན་གྱི་ཐང་སྐུ་ལྷ་བཟོ་མཁན་གསོ་སྦྱོང་ལ་གནས་
པས་བྲི་བར་བྱའོ། །གུས་པ་དང་ལྡན་པས་སྟེང་གཡོགས་ཡོད་པའི་ཕྱོགས་གཅིག་ཏུ་ཕྱི་ནི་ཐང་སྐུ་རྫོགས་པར་བྱ་སྟེ། དགེ་སློང་མ་རྣམས་ལ་སྟོན་མོ་སྦྱིན་ཞིང་བུ་མོ་གཞོན་ནུ་མ་རྣམ་ལ་ཡང་སྟོན་མོ་སྦྱིན་ནོ། །དེ་ནས་རྫིང་བུ་འམ་
རྒྱ་མཚོ་འམ། རི་བོ་འམ་དུར་ཁྲོད་དམ། ཤིང་ནྱ་གྲོ་དྷའི་ཙ་བ་འམ། སྐྱེད་མོས་ཚལ་ལམ། ལྷ་ཁང་ངམ། ཁང་པ་རུ་གདུང་དང་བཅས་པའི་མཆོད་རྟེན་གྱི་ནང་དུ་སྐུ་གཟུགས་བཀྲམ་ལ་མཆོད་པ་རྣམ་པ་ལྔ་དང་བཅས་པས་ཡི་གེའི་
<pb id="97.181b"/>
གྲངྶ་གྱི་འབུམ་བཟླའོ། །དེ་ནས་དང་པོ་དང་། གཉིས་པ་དང་། གསུམ་པས་སྡིག་པ་འདག་པར་འགྱུར་རོ། །བཞི་པ་ནི་རྒྱ་མཚོ་ལས་བརྒལ་བ་དང་། རི་བོ་ལ་གནས་པ་དང་། གཞོན་ནུ་མ་དང་ཕྲད་པ་མཐོང་ངོ་། །དེ་ནས་
སྡིག་པ་དག་པ་ཡིན་ནོ་ཞེས་རྟོག་པར་བྱའོ། །ལྔ་པ་ལ་མེ་མར་གྱི་རྩེ་མོ་འཕེལ་ཞིང་དྲི་ཞིམ་པོ་སྣ་ལ་བྲོའོ། །དྲུག་པ་ལ་སངས་རྒྱས་དང་བྱང་ཆུབ་སེཾདའ་མཐོང་ངོ་། །བདུན་པ་ལ་ནི་འོད་ཟེར་ཅན་མཐོང་བར་འགྱུར་རོ། །
གང་གི་ཚེ་སྒྲུབ་པོས་རྟགས་འདི་རྣམས་མཐོང་ན་དེའི་ཚེ་སྔགས་གྲུབ་པ་བརྟེན་པོར་གྱུར་པ་ཡིན་ནོ། །གང་གིས་ཚེ་མི་དགེ་བའི་མཚན་མ་མཐོང་ན་དེའི་ཚེ་ནི་སྦྲུལ་དང་སྤྲེའུ་དང་བྱི་ལ་དང་བོང་བུ་དང་། རྟ་དང་གླང་པོ་ཆེ་དང་མ་
ཧེ་ཤ་དང་ཁྱི་དང་། དེ་བཞིན་ཕན་ཚུན་དུ་འཐབ་བཞིན་པ་དང་། སྒྲུབ་པ་པོ་སྐྲག་བཞིན་པར་གལ་ཏེ་མཐོང་ན་དེའི་ཚེ་ཉིས་འགྱུར་གྱིས་འབུམ་ཚོ་བཟླས་ན་དེའི་ཚེ་བཅོམ་ལྡན་འདས་མའི་གཟུགས་སུ་དངོས་སུ་མཐོང་སྟེ་
དེ་ནས་རྟོག་པ་ལས་གསུང་པའི་ལས་འགྲུབ་པོ། །ཨོྃ་མཱ་རཱི་ཙྱཻ་སྭཱ་ཧཱ་ཞེས་བྱ་བའི་སྔགས་འདི་ལས་ཐམས་ཅད་ལ་སྦྱར་བར་བྱའོ། །རྟག་ཏུ་རྒྱ་ཕྲག་བརྒྱད་བཟླས་ན་འཛིན་བློ་རྣོ་བར་འགྱུར་ཞིང་གཞུང་སྟོང་ཕྲག་གཅིག་འཛིན་
པར་འགྱུར་རོ། །ཚེ་རིང་བ་དང་ནད་མེད་པ་དང་སྟོབས་དང་ལྡན་པར་འགྲུབ་ཅིང་དེ་ཐམས་ཅད་ཀྱིས་མཆོད་པའི་འོས་སུ་འགྱུར་རོ། །ཚེ་སྟོང་ཕྲག་འཕེལ་བ་ནི་ཁྲི་ཚོ་གཅིག་བཟླས་པས་གྲུབ་པ་ཐོབ་པར་འགྱུར་རོ། །མཚམ་མེད་པ་རྣམ་
པ་ལྔ་བྱས་ཀྱང་བྱེ་བ་ཕྲགཅིག་བཟླས་ན་འགྲུབ་པར་འགྱུར་བ་ནི་ངེས་པར་ཡང་དག་པར་རྣམ་པར་སྣ་མཛད་ཀྱིས་གསུངས་པའོ། །མི་མཐོང་བ་དང་། མིག་སྨན་དང་། མཆིས་ལྷམ་དང་། རལ་གྲི་དང་། རིལུ་དང་། འགི་ཝང་དང་། 
མཁའ་སྤྱོད་དང་། དབང་དང་། དགུག་པ་དང་། བསྐྲད་པ་དང་། བསད་པ་དང་། དབྱེ་བ་དང་རེངས་བ་དང་། རྨོངས་པར་བྱ་བ་དང་། བཅིང་བ་དང་གནན་པ་དང་ཕུར་བུས་གདབ་པ་དང་། གནོད་སྦྱིན་མོ་དགུག་པ་དང་། མཁའ་འགྲོ་མ་ཚར་བཅད་པ་དང་།
<pb id="97.182a"/>
རིམས་དང་། ནད་དང་དུག་དང་རིམས་ཉིན་བཞི་པ་ལ་སོགས་པ་མེད་པར་བྱ་བ་དང་དབབ་པ་དང་ལྷ་དགུག་པ་དང་། གཏེར་སྟོར་བ་རྙེད་པར་བྱ་བ་དང་། ངོ་མཚར་བ་མང་བ་ནི་འདིས་བྱེད་དེ། སྔགས་ཀྱི་རྒྱལ་པོ་སྐུལ་ཞིང་འོད་ཟེར་ཅན་གྱི་ང་རྒྱལ་
ལ་ཡང་དག་པར་ལྡན་པས་རྟག་ཏུ་སྔགས་བཟླས་བར་བྱའོ། །དེ་ནས་དབང་དང་དགུག་པའི་ཆོ་ག་ཡིན་ཏེ། སྟེང་གཡོགས་ཡོད་པའི་ཕྱོགས་སུ་ཙན་དན་དཀར་པོས་དཀྱིལ་འཁོར་བྱུགས་པ་འམ། ཡང་ན་ལྕི་བས་བྱས་ཏེ་སྐུ་
གཟུགས་ཀྱི་མདུན་དུ་བྱའོ། །མྱ་ངན་མེད་ཀྱི་མེ་ཏོག་གི་ཁུ་བ་དང་། རྒྱ་སྐྱེགས་དང་། ཙན་དན་དམར་པོ་དང་། གིའུ་ཝང་ལ་གཟུགས་བརྙན་མངོན་པར་བྲིས་ཏེ་སྙིང་གར་སྔགས་དང་སྤེལ་བའི་མིང་བྱས་ལ་དེའི་ཆོས་འབྱུང་དུ་གཡོན་
པའི་ལག་པ་བཞག་སྟེ་རྐང་པར་ལྷུང་ཞིང་སྣ་ཚོགས་པས་མྱོས་ཏེ་ཤིན་ཏུ་ཆགས་པས་སྐྲ་གྲོལ་བ་འདར་བཞིན་པ་བསམ་ལ་སྔགས་བཟླའོ། །མིང་བཟུང་བའི་སྦྱོར་བས་ཡིད་ལ་འདོད་པ་ཞག་གསུམ་གྱིས་ངེས་པར་དབང་
དུ་བྱེད་དོ། །དེ་ནས་གཞན་ཡང་སྦྱོར་བ་ནི་ཆུ་ཀླུང་གི་ངོགས་གཉིས་ཀྱི་ས་འམ། རྐང་རྗེས་ཀྱི་རྡུལ་དང་ལྡན་པས་གཟུགས་བརྙན་བྱས་ལ། སྔོན་དུ་བསྟན་པའི་རྫས་དེ་ཉིད་ཀྱིས་གྲོ་ག་འམ། དུར་ཁྲོད་ཀྱི་རས་ལ་སྔགས་དང་སྤེལ་
བའི་མིང་བྲིས་ཏེ་སྙིང་གར་བཅུག་ལ། དེ་ནི་སྐར་མ་རྒྱལ་ལ་བྱའོ། །སོར་བརྒྱད་པའི་མྱ་ངན་མེད་པའི་ཕུར་བུས་སྐྱེ་གནས་ཕུག་ལ་ཕུར་བུ་དེ་གཡོན་པའི་ལག་པར་བཞག་སྟེ་མིང་བཟུང་བས་སྔགས་བཟླས་པ་བྱའོ། །ངེས་
པར་ཞག་གསུམ་གྱི་དབང་ཕྱུག་ཆེན་པོའི་ཆུང་མ་ཡང་དབང་དུ་གྱུར་ན་གཞན་སྐྱེ་འགྲོ་རྣམས་སྨོས་ཀྱང་ཅི་དགོས། དེ་ནས་གཞན་ཡང་སྦྱོར་བ་ནི་འདི་ཡིན་ཏེ། སྤྲ་ཚིལ་གྱི་རང་བཞིན་གྱི་གཟུགས་བརྙན་བྱས་ལ་སིན་དུ་རའི་རྡུལ་
གྱིས་མཛེས་པའི་སྣོད་དུ་བསྟན་པའི་སྨན་ཆེན་པོས་གྲོ་ག་ལ་སྔགས་དང་སྤེལ་བའི་མིང་བྲིས་ཏེ་སྙིང་གར་བཞག་གོ །འདི་ཀུན་ཀྱང་སྐར་མ་རྒྱལ་ལ་བྱའོ། །མྱ་ངན་མེད་ཀྱི་ཕུར་བུས་ཆོས་འབྱུང་ཕུག་ལ་ལུས་སྐེ་ཚེས་བྱུགས་ལ་སེང་
<pb id="97.182b"/>
ལྡེང་གི་མེ་ལ་བདུགས་པ་ཙམ་གྱིས་བརྒྱ་བྱིན་གྱི་བུ་མོ་ཡང་ཞག་གསུཾ་གྱི་དབང་དུ་འགྱུར་ན་མིའི་བུ་མོ་ལྟ་སྨོས་ཀྱང་ཅི་དགོས། དེ་ལྟར་སྐྱེས་པ་ལ་ཡང་སྔགས་བཟླས་པ་ཙམ་གྱིས་འགྲུབ་པོ། །དེ་ནས་བཞན་ཡང་སྦྱོར་བ་ནི་འདི་ཡིན་ཏེ་
དུར་ཁྲོད་ཀྱི་ཐལ་བ་དང་། གྲོག་མཁར་གྱི་ས་དང་རྫ་མཁན་གྱི་འཁོར་ལོའི་ས་དང་རྐང་རྗེས་ཀྱི་ས་དང་ལྡན་པས་གཟུགས་བརྙན་བྱས་ལ་ཙན་དན་དམར་པོ་དང་། གིའུ་ཝང་གི་སྔགས་དང་སྤེལ་བའི་མིང་གྲོ་ག་ལ་བྲིས་ཏེ་སྙིང་གར་བཅུག་
ཏེ། སེང་ལྡེང་གི་མེ་ལ་གདུང་བར་བྱས་ན་མིའི་རྒྱལ་པོ་ཡང་ཞག་བདུན་དུ་ཐུན་འཚམས་གསུམ་དུ་ཐང་སྐུའི་མདུན་དུ་བཟླས་པ་བྱས་ན་དབང་དུ་བྱེད་ཅིང་མཐོང་ཞིང་ཡིད་ཆེས་པའོ། །དེ་ནས་གཞན་ཡང་གུས་པའི་སྦྱོར་བ་ཆེན་པོ་ནི་དཔྱང་
ཏེ་ཤི་བའི་མིག་གཡོན་པའི་མིག་སྨན་དང་། གཡོན་པའི་སྲིན་ལག་དང་། གཡོན་པའི་རྩིབ་མའི་སོར་དྲུག་པ་བླང་ཏེ་སྐྱེས་བུའི་ཐོད་པས་ཙན་དན་དམར་པོ་དང་། རྒྱ་སྐྱེགས་དང་། གིའུ་ཝང་དང་། ཤིང་མྱ་ངན་མེད་ཀྱི་མེ་ཏོག་གི་ཁུ་བ་སྐར་
མ་རྒྱལ་གྱི་དུས་སུ་བླངས་ཏེ་པད་མ་འདབ་མ་བརྒྱད་པ་ལ་མིང་སྤེལ་བས་སྔགས་ཀྱི་རྒྱལ་པོ་བྲིའོ། །མེ་དུག་གིས་བསྐོར་བ་རླུང་གི་ས་བོན་གྱིས་བཀང་བར་བསམས་ལ་ལྷ་མོ་ཉི་མའི་དཀྱིལ་འཁོར་ལ་གཡས་བརྐྱང་བའི་ཞབས་
ཀྱིས་བཞུགས་པ། ཞགས་པ་དང་ལྕག་ཀྱུ་བཀུག་བཞིན་པ་རླུང་གི་དཀྱིལ་འཁོར་དཔག་ཚད་སྟོང་ན་ཡོད་པ་ཡང་འགུག་པར་བྱེད་དོ། །བུད་མེད་དགུག་པ་མཆོད་དུ་དུ་གྲུབ་པའོ། །དེ་ནས་གཞན་ཡང་སྦྱོར་བ་འདི་ཡིན་ཏེ། མྱ་ངན་མེད་ཀྱི་ཤིང་ལེབ་ལ་མིའི་བདག་
པོའི་གཟུགས་གསལ་པོར་བྲིས་ལ་རང་གི་ཁྲག་དང་གིའུ་བང་དང་གུར་ཀུཾ་གྱི་དེའི་སྙིང་གར་མིང་བྲིས་ཏེ་མིང་གིས་ཡོངསུ་བསྐོར་ཅིང་། ཡང་ཙྱཻ་ཡི་ཡོངསུ་སྐོར་བ་བྱས་ལ། རྐང་པ་གཡོན་པས་གནོན་ཅིང་མིའི་བདག་པོའི་མིང་བཟུང་བའི་སྔགས་བཟླས་པ་བྱས་ན་ཞག་གསུཾ་གྱིས་
ཐེ་ཙོཾ་མེད་པར་འགུག་པར་བྱེད་དོ། །དེ་ནས་གནོད་སྦྱིན་མོ་འགུག་པར་འདོད་ན་དགེ་བའི་སྐར་མ་བཟང་བ་རྒྱལ་ལ་དུར་ཁྲོད་དུ་ཤིང་ནྱ་གྲོ་དྷའི་རང་བཞིན་གྱི་གཟུག་བརྙན་ཁྲུ་གང་ཚད་ཙཾ་གྱིས་གནོད་སྦྱིན་མོའི་གཟུག་རྙན་ཁྲུ་གང་ཚད་ཙཾ་གྱི་གྱི་གནོད་སྦྱིན་མོའི་གཟུགས་
<pb id="97.183a"/>
གསལ་པོ་ལང་ཚོ་ལ་བབ་པ་བྱས་ལ། རྒྱན་ཐམས་ཅད་ཀྱིས་རྒྱན་པ་གཡས་པའི་ཞབས་ཅུང་ཞིག་བསྐུམ་པ། གཡོན་པའི་ཕྱག་གིས་ཤིང་ནྱ་གྲོ་དྷའི་ཡལ་ག་ལ་འཇུས་པ། སྒེག་པའི་ཉམས་ཀྱི་རོལ་པའི་འདོད་
པའི་སྤྱད་པ་ལ་དགའ་བ། སྔོན་དུ་བསྟན་པའི་སྨན་ཆེན་པོས་མིང་དང་། སྔགས་སྤེལ་བའི་སྙིང་གར་བྱས་ལ། སྟེང་གཡོགས་ཡོད་པའི་ས་ཕྱོགས་གཅིག་ཏུ་མིའི་འདུ་འཛི་མེད་པར་ནུབ་མོར་དོག་སར་ཙན་དན་གྱི་དཀྱིལ་འཁོར་ཉེ་བར་
བྱུགས་ལ་ཐུང་སྐུའི་མདུན་དུ་བཞུགས་པར་བྱའོ། །མེ་ཏོག་གི་རྣཾ་པར་བཀྲཾ་ཏེ། མར་མེ་སྦར་བར་བྱ་ཞིང་། གུ་གུལ་གྱི་བདུག་པ་ཡང་སྦྱིན་པར་བྱའོ། །གནོད་སྦྱིན་མོ་གང་གི་མིང་ནས་གཟུང་ནས་བཟླས་པ་བྱས་ན་དེ་འོང་བར་འགྱུརོ། །ཞག་དང་པོ་ལ་མཚན་མ་སྟོན་ཅིང་
དེ་ནས་ཞག་གཞན་གྱིས་མཐོང་བར་བྱེད་དོ། །དེའི་ཚེ་ཅི་ཡང་མི་སྨྲ་བར་གནས་པར་བྱའོ། །སྨྲ་བཅད་ཀྱི་སྡོམ་པས་ཅི་སྲིད་ཟླ་བ་གཅིག་ཏུ་བྱས་ན་འགྲུབ་པར་འགྱུརོ། །གྲུབ་ནས་མཆོག་སྟེར་བར་བྱེད་དོ། །མ་ཉིད་དམ། སྲིང་མོ་ཉིད་དམ། ཆུང་མ་ཉིད་གང་རུང་དུ་སྒྲུབ་པ་པོས་
བརྗོད་པར་བྱའོ། །དེའི་ཚེ་ལུས་ཀྱིས་ཁུར་ནས་རང་གི་ཡུལ་དུ་འགྲོ་སྟེ། སྒྲུབ་པ་པོ་བསྐལ་པ་གཅིག་གི་བར་དུ་ཅི་དགོས་འཚོ་བར་འགྱུརོ། །གང་གི་ཚེ་སྐྱོན་གྱི་བག་མེད་པར་གྱུར་ཏེ་མ་གྲུབ་ན་སྦྱིན་བདག་ཆེན་པོར་འགྱུར་ཏེ་ཚེ་འདི་ལ་ལོང་སྤྱོད་རྒྱ་ཆེན་པོ་ཐོབ་ཅིང་
སྐྱེ་བ་གཞན་དུ་གནོད་སྦྱིན་གྱི་རིགསུ་སྐྱེ་བར་འགྱུརོ། །དེ་ལྟར་གནོད་སྦྱིན་མོའི་སྒྲུབ་ཐབས་ཀྱི་ཆོ་ག་བརྗོད་པའོ། །གཞན་ཡང་རྒྱལ་པོ་དབང་དུ་བྱ་བར་འདོད་ན་ཤིང་ནྱ་གྲོ་དྷའི་རྩ་བར་མར་ལ་འཕྱང་བ་ལ་དེའི་རང་བཞིན་གྱི་གཟུགས་བརྙན་བྱས་ལ་ལེགས་
ཤིང་གསལ་བར་བྱའོ། །དེའི་སྙིང་གར་མིང་གིའུ་ཝང་དང་། རྒྱ་སྐྱེགས་དང་། གུར་གུམ་གྱིས་མངོན་པར་བྲིས་ལ་ཞགས་པ་དང་ལྕགས་ཀྱུ་གཉིས་ཀྱིས་བཀུག་ཅིང་རྐང་པ་གཉིསུ་ལྷུང་བར་བསཾ་ཞིང་སྔགས་ཟླས་ན་ཁོལ་པོ་བཞིན་དུ་ཅི་སྲིད་འཚོའི་
བར་དུ་འགྱུརོ། །སྦྱོར་བ་མཆོག་ཏུ་གྱུར་པ་འདི་ནི་ངེས་པར་འབད་པར་བྱའོ། །ཡང་ན་དགེ་བའི་ཉིན་ཞལ་རྒྱལ་ལ་བྱས་པ་ནི་ཤིང་མྱ་ངན་མེད་ཀྱི་རང་བཞིན་ལ་གཟུགས་བརྙན་ཁྲུ་གང་ཙཾ་བྱས་ལ་ཡང་རྒྱལ་བ་བཅྡོཾས་མ་འོད་ཟེར་ཅན་མ་ཕྱག་བརྒྱད་པ། ཞལ་
<pb id="97.183b"/>
གསུམ་པ། སྤྱན་གསུམ་པ། མཆོད་རྟེན་གྱི་དཔལ་ལ་རྒྱན་པའི་མགོ་སྐྱེས་ཅན། མྱ་ངན་མེད་ཀྱི་མེ་ཏོག་ཕྲེང་བས་བརྒྱན་པ། གསེར་གྱི་རྣ་བརྒྱན་དང་། མགུལ་རྒྱན་དང་། ཕྲེང་བ་ཕྱེད་པ་དང་། གདུ་བུ་དང་། སྐ་རགས་དང་། རྐང་རྒྱན་དང་
སྣ་ཚོགས་པའྀ་ཕྲེང་བ་བརྒྱ་ཡིས་བརྒྱན་པ་འཛམ་བུའི་ཆུ་བོའི་གསེར་ལྟ་བུའི་འོད་འབར་བའི་སྐུ་སྟོང་ཕྲག་བཅུ་བཞིའི་ཉི་མའི་འོད་དང་འདྲ་བའི་འོད་གོས་དམར་པོ་འཆུང་ཞིང་སྣ་ཚོགས་པའི་ཤང་འགག་དང་། སྟོད་གཡོགས་
ཅན། གཡོན་པའི་ཕྱག་ཏུ་གཞུ་དང་། མྱ་ངན་མེད་པ་དང་། ཞགས་པ་དང་། སྐུད་པའི་ཕྱག་ཅནོ། །གཡས་ཕྱོགས་ན་འབར་བའི་རྡོ་རྗེ་དང་། མདའ་གསོར་བ་དང་། ཁབ་དང་ལྕགས་ཀྱུ་བསྣམས་པའི་ཕྱག་གོ། །གཡས་དང་གཡོན་ནི་ཕག་
གི་ཞལ་ལོ། །དང་པོའི་ཞལ་ཕྱེ་བའི་འོད་ཟེར་ཅན། གསེར་ཞུན་མ་ལྟ་བུ་དང་འདྲ་བ། མེ་ཏོག་རྒྱས་པ་ལྟ་བུའི་སྤྱནོ། །མཛེས་པའི་ཞལ་འོད་འཕྲོ་བ་བྱི་རུ་དང་། བན་དུ་ཀ་དང་ཛ་མའི་མེ་ཏོག་ལྟ་བུའི་མཆུའོ། །གཞོན་པའི་ཞལ་འགྱུར་བ་ཁྲོས་
པ། མཆེ་བ་གཙིགས་པ་འཇིགས་པར་བྱེད་པ། མི་ཟད་པའི་ཁྲོ་གཉེར་ཅན། སྤྱན་མི་འཁྱོག་པ་མ་ཉཾས་པ་ལྗགས་འདྲིལ་བ། འཇིགས་པ་འང་འཛིན་པར་བྱེད་པ། ཨིནྡྲ་ནཱི་ལ་ལྟ་བུ་གཡོན་པའི་ཞལ་ལོ། །གཡས་པ་ནི་ཕགི་ཞལ་ཅན་
པད་མ་ར་ག་ལྟ་བུའི་མདོག་གོ །མྱ་ངན་མེད་ཀྱི་སྡོང་པོ་མེ་ཏོག་དང་བཅས་པ་ནི་རྒྱན་དུ་བཅས་པའོ། །ཟླ་བ་དང་། ཉི་མའི་རང་བཞིན་གྱི་ལྷ་མ་ཡིན་དང་། ཕག་པའི་ཤིང་རྟ་དང་ཉེ་བར་སྦྱར་བ་གཡོན་བརྐྱང་བའི་ཞབས་ཀྱིས་གནས་པའི་
ལྷ་མོ་ལང་ཚོ་ལ་གནས་པའི་ཤིང་རྟའི་འོག་ན། རླུང་གི་དཀྱིལ་འཁོར་ལ་ཧྃ་ཡོངསུ་གྱུར་པ་ལས་གཟའ་རཱ་ཧུ་ལའི་ཉིན་མོ་ཉི་མ་མཚན་མོ་ཟླ་བ་འཛིན་པ། ཡང་སྐར་མ་རྒྱལ་ལ། ཅི་འབྱོར་པའི་མཆོད་པ་བྱ་ཞིང་འབད་ལ་གཞོན་ནུ་མའི་
སྟོན་མོ་བྱའོ། །དེ་ནས་ངེས་པར་རྫོགས་པར་བྱ་བའི་སྐུ་གཟུགས་ཕྱིས་ནས་གདུང་གི་རིལུ་གསེར་གྱིས་དཀྲིས་ལ་སྤྱི་བོ་ན་ཡོད་པའི་མཆོད་རྟེན་གྱི་ཞབས་ཀྱི་ནང་དུ་བློ་དང་ལྡན་པས་བཅུག་སྟེ། དེ་ནས་སྐུ་གཟུགས་དེ་གདུང་དང་བཅས་པའི་
<pb id="97.184a"/>
སྐུ་གཟུགསུ་ཤེས་པར་བྱའོ། །ཡང་སྐུ་གཟུགསུ་དེ་སྟེང་ཁབ་ཡོད་པའི་ས་ཕྱོགས་གཅིག་ཡངས་པའི་གནསུ་ཙན་དན་ནམ། བ་ལང་གི་ལྕི་བས་དེའི་མདུན་དུ་དཀྱིལ་འཁོར་ཉེ་བར་བྱུག་ལ་ཡང་དག་པར་མཆོད་དེ་བཟླས་
པ་བྱས་ན་མེ་ཏོག་གི་རྣམ་པས་བཀྲཾ་ཞིང་མེ་ཏོག་གི་ཕྲེང་བ་དང་། དྲ་བ་དང་། དྲ་བ་ཕྱེད་པ་དཔྱངས་ཏེ། མར་མེའི་ཕྲེང་བས་བརྒྱན་པ་ལ་དྲི་ཞིམ་པོ་དང་། དྲི་དང་ལྷ་བཤོས་དང་། ཙན་དན་དང་གུ་གུལ་གྱི་བདུག་པོས་སྦྱིན་ནོ། །དེ་ནས་མཆོད་ཡོན་
གྱི་སྣོད་བཤད་པར་བྱ་སྟེ། དུང་དང་། ཉ་ཕྱིས་ཀྱི་སྣོད་དང་། གསེར་དངུལ་དང་། ཟངས་མའོ། །ཡང་ན་འདབ་ཆགས་རང་བཞིན་གྱི་བུམ་པ་ལ་བྱའོ། །སྔོན་བཞིན་དུ་བདག་ཉིད་ཀྱིས་རྣམ་པར་སྣང་མཛད་ཕྱག་རྒྱ་རྒྱ་ཆེན་པོའི་བཟུང་བ་ལ་བསཾ་པར་
བྱའོ། །དེ་ནས་བཅྡོཾས་མ་འོད་ཟེར་ཅན་རང་དགུག་པའི་སྔགས་ནི། ཨོྃ་མཱ་རཱི་ཙྱཻ་ཨེ་ཧྱེ་ཧི་ཨ་ཏ་སན་ནི་ཧི་ཏོ་བྷ་བ། འོངས་ནས་སྐུ་གཟུགས་དེ་ལ་བཞུགས་པར་བསྒོམ་པར་བྱའོ། །དེ་ནས་མཆོད་པ་རྣམ་པ་ལྔ་དང་ལྡན་པས་ཡང་དག་
པར་མཆོད་ལ། ཨོྃ་མཱ་རཱི་ཙྱཻ་དེ་བ་ཏཱ་ཡཻ་ཨནྟ་ས་ནི། ཧི་ཏོ་མེ་བྷ་བ་ཨ་ནུ་རབ་མེ་བྷ་བ་སུ་ཏོ་ཤྱོ་མེ་བྷ་བ་སརྦ་དྷིཾ་མེ་བྷ་བ། པྲ་ཡཙྪ། དེ་ལྟར་བསྒྲུབ་པ་པོས་བརྗོད་པར་བྱའོ། །དེ་ནས་སྔོན་དུ་གསུངས་པའི་བུམ་པ་ཙན་དན་དཀར་པོས་བྱུགས་ལ་མེ་ཏོག་
ཕྲེང་བ་འཛིན་པ་ལ་རིག་པ་འཛིན་པས་རྒྱ་ཕྲག་བརྒྱད་བཟླས་ཏེ་ཨརྒ་བྱིན་ལ་བུཾ་པ་དེ་བཞག་པར་བྱའོ། །བཅྡོཾས་མ་བདག་ཉིད་ལ་དབང་བསྐུར་ཞིང་དེ་ལྟར་བརྗོད་པས་དེ་ནས་ཁྱེད་ཀྱི་སྔགས་བདག་ལ་གྲུབ་པར་མཛད་དུ་
གསོལ། དེ་ནས་འོད་ཟེར་ཅན་བདག་ལ་བསྙེན་པས་བཟླས་པ་དང་བསྒོམ་པ་བྱ་ཞིང་ཡེ་གེ་གྲངས་ཀྱི་འབུམ་ཟླའོ། །དེ་ནས་དངོས་གྲུབ་ཀྱི་མཚན་ཉིད་སྐྱེས་ཏེ་སྐུ་གཡོ་བ་འམ། འདར་བ་འམ། མེ་མར་གྱི་རྩེ་མོ་ཕྲེང་བ་དང་།
དྲི་ཞིམ་པོའི་དྲི་བྲོ་བ་དང་། དྲོ་བ་དང་། དུད་པ་དང་། འབར་བ་བཞིན་མཐོང་ངོ་། །གལ་ཏེ་མ་མཐོང་ན་དེའི་ཚེ་ཉིས་འགྱུར་གྱི་བཟླས་པ་བྱའོ། །ཡང་ན་བྱེ་བ་གཅིག་བཟླས་པ་བྱས་ན་འགྲུབ་སྟེ། དེ་ནས་བཅྡོཾས་མ་འོད་ཟེར་ཅན་དངོས་ཀྱི་
<pb id="97.184b"/>
གཟུགས་མཐོང་ཞིང་འགྲུབ་པར་འགྱུརོ། །མཆོག་སྟེར་ཞིང་ཡིད་ལ་འདོད་པ་གྲུབ་པའོ། །རལ་གྲི་དང་མིག་སྨན་དང་། མཆིལ་ལྷམ་དང་གིའུ་ཝང་དང་མི་སྣང་བ་དང་རིལུ་དང་བཅུད་ཀྱིས་ལེན་ཉིད་ཀྱང་བྱའོ། །དངོས་གྲུབ་ཡིད་དུ་འོང་བའི་
རལ་གྲི་བཟུང་བ་ཙམ་གྱིས་རིག་པ་རྣམས་ཀྱི་བདག་པོར་འགྱུར་ཏེ། རིག་པ་འཛིན་མ་རྣམས་དང་ལྷན་ཅིག་ཏུ་རོལ། རལ་གྲིའི་དངོས་གྲུབ་བརྗོད་པའོ། །མིག་སྨན་མིག་ལ་བསྐུས་པ་ཙམ་གྱིས་བལྟས་ན་ལྷ་དང་ལྷ་མ་ཡིན་དང་མི་དང་
བཅས་པ་དབང་དུ་འགྱུརོ། །མིག་སྨན་གྱི་དངོས་གྲུབ་བརྗོད་པའོ། །མཆིལ་ལྷམ་གོན་ན། དཔག་ཚད་སྟོང་དུ་འགྲོ་བ་དང་འོང་བར་བྱེད་དོ། །མཆིལ་ལྷམ་གྱི་དངོས་གྲུབ་བརྗོད་པའོ། །གིའུ་ཝང་གིས་དཔྲལ་བར་ཐིག་ལེ་བྱས་ན། སྣ་ཚོགས་
ཀྱི་གཟུགས་འཛིན་པར་འགྱུར་ཞིང་མཐོང་བ་ཙམ་གྱིས་དབང་དུ་འགྱུརོ། །གིའུ་ཝང་གི་དངོས་གྲུབ་བརྗོད་པའོ། །རིལུ་ཁར་བཅུག་ནས་གཞི་ཆེན་པོ་ལ་སྤྱོད་ཅིང་གནོད་དང་འདྲ་བར་འདོད་པའི་གཟུགས་འཛིན་པའོ། །རིལུའི་དངོས་གྲུབ་
བོ། །དངུལ་ཆུ་ཡང་དག་པར་རྙེད་པར་བྱས་ན་ཁཾས་ཐམས་ཅད་གསེར་དུ་འགྱུར་ཞིང་རྡོ་རྗེའི་ལུས་པོར་ཡང་འགྱུརོ། །དངུལ་ཆུ་སྒྲུབ་པའོ། །ཡང་ན་གང་འདོད་པ་འཆི་བ་མེད་ཅིང་མཁའ་སྤྱོད་ཀྱི་བདག་པོ་ལྷ་རྫས་ཀྱི་ལུས་ཉེས་པ་
ཐམས་ཅད་ལས་གྲོལ་བ་སྣ་ཚོགས་པའི་གཟུགས་འཆང་ཞིང་འོད་ཟེར་གྱི་སྟོབས་དང་། རྫུ་འཕྲུལ་གྱི་གཞན་གནོན་པའི་གཟི་བརྗིད་དང་མཚུངས་པར་འདོད་ན་དེ་ལྟར་ཐང་སྐུ་དང་སྐུ་གཟུགས་ལ་སྒྲུབ་ཐབས་འདི་འདྲ་བར་
འགྲུབ་པར་འགྱུརོ། །ཡང་ན་བདག་མེད་པ་སྒོཾ་པས་འགྲུབ་སྟེ། ཡང་དག་པ་འདི་ནི་རྣཾ་པར་སྣང་མཛད་ཀྱི་གསུངས་པའོ། །ཡང་ན་རྒྱལ་པོ་དབང་དུ་བྱེད་པར་འདོད་ན་ཙན་དན་དམར་པོ་དང་། གིའུ་ཝང་གིས་གྲོ་ག་ལ་བསྒྲུབ་བྱའི་གཟུགས་བརྙན་
བྲིས་ལ་དེའི་སྙིང་གར་སྔགས་དང་སྤེལ་བའི་མིང་བྲིས་ཏེ་དེ་སྐུ་གཟུགས་ཀྱི་རྐང་པའི་འོག་ཏུ་ཡང་དག་པར་བཞག་ལ་དམར་པོའི་ཕྲེང་བ་དང་གོས་འཆང་བར་འགྱུར་བས་མེ་ཏོག་དམར་པོས་མཆོད་པ་བྱས་ལ་གུར་ཀུཾ་གྱི་བདུག་པོས་སྦྱིནོ། །དེ་ལ་དེ་ཉིད་ཞགས་
<pb id="97.185a"/>
པ་དང་ལྕགས་ཀྱུས་བཀུག་སྟེ། རྐང་པ་གཉིསུ་ལྷུང་ཞིང་སྐྱུག་བཞིན་པར་བསཾ་པར་བྱའོ། །སྔགས་ཀྱི་རྒྱལ་པོས་བསྐུལ་བས་མིའི་བདག་པོ་ཡང་ཞག་གསུཾ་གྱིས་དབང་དུ་འགྱུརོ། །དེ་ནས་གཞན་ཡང་སྦྱོར་བ་ནི་འདི་ཡིན་ཏེ། 
དེ་ཉིད་ཀྱི་སྐུ་གཟུགས་ལ་ཁྲག་དང་བཅས་པས་གུར་ཀུཾ་དང་། གིའུ་ཝང་གྀས་གྲོ་ག་ལ་བསྒྲུབ་བྱའི་གཟུགས་བྲིས་ཏེ། དེའི་སྙིང་གར་སྔགས་དང་སྤེལ་བའི་མིང་ས་བོན་གྱིས་བསྐོར་བ། ཡང་སྐྲོཾ་གྱིས་བསྐོར་བ། ཡང་ཙྱཻ་ཡིས་བསྐོར་བར་བྱས་པ་སྐུ་
གཟུགས་ཀྱི་མདུན་དུ་གུ་གུལ་གྱི་བདུགས་པས་བདུག་ཅིང་སྔགས་བརྒྱ་ཕྲག་བརྒྱད་བཟླས་པ་བྱའོ། །དེ་ནས་དེ་ཉིད་ཞག་པ་དང་ལྕགས་ཀྱུས་བཀུག་པ་རླུང་གི་དཀྱིལ་འཁོར་ལ་ཞོན་པར་བསཾ་ན་དཔག་ཚད་ན་ཡོད་པའི་བུད་མེད་མཆོག་
ཏུ་གྱུར་པ་ཡང་འགུགསོ། །ཡང་ན་དེ་ལ་གདུང་གི་རིལུའི་ཐབས་བརྗོད་པ་སྟེ། མི་རོའི་ཞག་དང་། བུད་མེད་ཀྱི་སྣ་དང་དུར་ཁྲོད་ཀྱི་ཐལ་བ་དང་། ཡོངསུ་སྨིན་པའི་ཀ་བའི་ཐའི་ཕྱེ་མ་དང་། གུ་གུལ་དཀར་པོ་དང་། རྟའི་རྡུལ་གྱིས་ཡོངསུ་མཉེས་
ལ། བདེ་བར་གཤེགས་པའི་གདུང་ཡིད་ཆེས་པ་ལ་དེ་ཉིད་ཡོངསུ་དཀྲིས་ཏེ་ཉི་མ་དང་ཟླ་བ་དང་མེའི་དབུསུ་གཏོགས་པ་རྒྱལ་གསུཾ་གྱིས་སྒྲུབ་པ་འོད་ཟེར་ཅན་གྱི་མདུན་དུ་སྔགས་བཟླས་པས་གྲུབ་པ་ནི་ཁ་རུ་བཅུག་ན་ས་གཞིའི་དཀྱིལ་འཁོར་
དུ་གནོད་སྦྱིན་དུ་འདོད་པའི་གཟུགས་འཛིན་པར་འགྱུརོ། །དེ་ནས་གཞན་ཡང་རིལུ་བསྒྲུབ་པ་ཡིན་ཏེ། བྱི་ལ་ནག་པོའི་དྲི་མ་དང་། ཁྱི་ནག་པོའི་མིག་དང་། རྟ་ནག་པོའི་མིག་དང་། ཁྭ་ནག་པོའི་མིག་དང་། ཕག་ནག་པོའི་རྣ་བ་གཡོན་པ་དང་། ཁྲག་དང་། 
བདེ་བར་གཤེགས་པའི་གདུང་ཡིད་ཆེས་པ་ལ་དེ་ཉིད་ཡོངསུ་དཀྲིས་ཏེ་ཉི་མ་དང་ཟླ་བ་དང་མེ་གསུཾ་དུ་གཏོག་པའི་རྒྱལ་གསུཾ་ལ་བསྒྲུབས་ཏེ་འོད་ཟེར་ཅན་གྱི་མདུན་དུ་གསང་བའི་གནསུ་མཆོག་གི་ཁར་བཅུག་ནས་སྔགས་བཟླས་ན་ནོར་གྱི་
དྲུག་ཆ་ལེན་ཅིང་གཞན་གྱི་བུད་མེད་མཆོག་རྣཾས་ལོངས་སྤྱོད་དོ། །དེ་ནས་གཞན་ཡྃ་རི་ལུ་ཡིན་ཏེ། སྲིན་བྱ་ནག་པོའི་མིག་དང་། ཁྭ་ནག་པོ་དང་། འུག་པའི་མིག་དང་། ཀོ་སྐྱེ་ནག་པོའི་མིག་དང་། བདེ་བར་གཤེགས་པའི་གདུང་ཡིད་ཆེས་པ་དང་རྡོ་རྗེའི་འོད་མས་མཉེས་
<pb id="97.185b"/>
ལ། རིལུ་ཉི་མ་དང་། ཟླ་བ་དང་། མེའི་ནང་དུ་གཏོགས་པས་དཀྲིས་ལ་བསྒྲུབ་པ་ནི་འོད་ཟེར་ཅན་གྱི་མདུན་དུ་སྔགས་ཟླས་ན་འགྲུབ་པར་འགྱུར་ཏེ་ཁར་བཅུག་ན་མི་མཐོང་བར་འགྱུརོ། །དེ་ལྟར་མེད། གཟུང་དུ་མེད། བཅིང་དུ་མེད། དགག་དུ་མེད། བརྒལ་དུ་མེད། རྨོང་པར་བྱར་མེད། 
ཆད་པས་བཅད་དུ་མེད། མགོ་བྲེག་དུ་མེད། ཚིག་པར་བྱར་མེད། དགྲའི་དབང་དུ་མི་འགྲོའོ། །མི་མཐོང་བར་བྱེད་པའི་གཙོ་བོ་འདིས་ཡང་དག་པར་རྣམ་པར་སྣང་མཛད་ཀྱིས་གསུང་ཏེ། བརྩོན་པའི་མཆོག་ནི་བཟླས་པ་འབའ་ཞིག་ཙམ་གྱིས་བྱའོ། །དེ་ནས་འབེབ་
པར་འདོད་ན་གཞོན་ནུ་དང་གཞོནུ་མ་ལོ་བཅུ་གཉིས་ལོན་པ། མིག་ཡངས་པ། བོང་རིང་བ་དབེན་པའི་ས་ཕྱོགས་གཅིག་ཏུ་གཙང་ཞིང་ཁྲུས་བྱས་པས་གོས་དཀར་པོ་གོན་པ་ཙན་དན་གྱི་ཡན་ལག་བྱུགས་པ། མེ་ཏོག་གི་ཕྲེང་བ་དང་། དྲི་དང་བདུགས་
སྤོས་བྱའོ། །དེ་ནས་བ་ལྃ་གི་ལྕི་བས་དཀྱིལ་འཁོར་ཉེ་བར་བྱུགས་པར་བཞག་ལ་གུ་གུལ་གྱི་བདུག་སྤོས་ལ་བརྒྱ་ཕྲག་བརྒྱད་བཟླས་ཏེ་བྱིན་ལ་བསྒྲུབ་བྱའི་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་མཱྃ་དམར་པོ་འབར་བ། མེ་ལྟ་བུའི་རྣཾ་པར་བསཾས་ལ། 
འོད་ཟེར་ཅན་གྱི་ང་རྒྱལ་གྱིས་བསྙེྃས་པ་དང་བཅས་པས་དྲིལ་བུ་མཆོགི་སྒྲ་དང་གུ་གུལ་གྱི་བདུག་ན་སྐད་ཅིག་དེ་ཉིད་ལ་འབེབསོ། །ཨོྃ་མཱ་རཱི་ཙྱཻ་ཨཱ་བེེ་ཤ་ཡ། དྷ་ན་ཀམྤ་ཀམྤ་ཡ། པྲ་ཏྃ་གྲ་ཧ། གྲིཧྞ་ཧཱུྃ་ཨོྃ་ཨ་མཱ་རཱི་ཙྱཻ་སྭཱ་ཧཱ། ཞེས་བྱ་བའི་སྔགས་འདིས་
འབབ་པར་འགྱུར་ཏེ། ཡང་དག་པར་རྣཾ་པར་སྣང་མཛད་ཀྱིས་གསུངས་པའོ། །ཆར་འབེབས་པ་ཞེས་བྱ་བའི་ཏིང་ངེ་འཛིན་ཀླུ་རྣཾས་བསྐུལ་བར་བྱེད་པ་དེ་བཞིན་དུ་ཀླུ་རྣཾས་ཡང་དག་པར་བསྐུལ་ན་ཆར་གྱི་རྒྱུན་འབེས་པར་བྱེད་དོ། །གང་གི་ཚེ་ཆར་མེད་པ་
ཁ་གཅིག་གི་དུསུ་གདུག་པ་ཅན་གྱི་ཀླུ་མི་བཟད་པ་གདུག་པའི་སེམས་དང་ལྡན་པས་ལོ་ཏོག་དང་རྩ་དང་ཡན་ལག་དང་། སྨན་མེད་པར་བྱེད་པས་གལ་ཏེ་ཆར་མི་འབབ་ན་དེའི་ཚེ། རིག་སྔགས་འཆང་གི་ཡང་དག་པའི་སྙིང་པོའི་སྔགས་འདི་
ལན་གཅིག་བཟླས་པར་བྱས་ན་ཆར་ཆེན་པོའི་རྒྱུན་འབེབས་པར་བྱེད་དོ། །ལོ་ཏོག་དང་། ཙྭ་དང་། ཡལ་འདབ་དང་། སྨན་གྱི་ནག་ཐཾད་དེ་ཡིས་བསྐྱེད་པར་བྱེད་དོ། །ཨོྃ་མཱ་རཱི་ཙྱཻ་བི་པུ་ལ་བ་རེ་ནཱ་གེ་ནཱ་ག་ཧྲི་ད་ཡ་བ་དྷ་ཛྭ་ལ་ཛྭ་ལ། སརྦ་ནཱ་ག་ཧྲི་ད་ཡྃ། 
<pb id="97.186a"/>
ཀཱི་ལ་ནཱ་ག་ཀུ་ལ་ཡ་བ་ཏི་སྭ་ནི། ཧ་ན་ཧ་ན། སརྦ་དུཥྚཱྃ་ནཱ་ག་ཧྲི་དེ་ཡཱ་ནི། ད་ཧ་ད་ཧ་སརྦ་དུཥྚཱྃ་ནཱ་ག་བྷ་བ་ནཱ་ནི། པ་ཙ་པ་ཙ། པ་ཙ་ཡ་པ་ཙ་ཡ། སརྦ་དུཥྚཱྃ་ནཱ་ག་ན། ཨ་ཀྲ་མ་ཨ་ཀྲ་མ། སརྦ་མུ་དྲཱ་སཱ་ག་ར་ནིརྨ་ལེ། བི་ཀྲ་མ་བི་ཀྲ་མ། མ་ཧཱ་ནཱ་ག་
ཏེ་ཛ་བ་རེ་སྭཱ་ཧཱ། ཀུན་ཏུ་འབར་བས་གློག་ཀླུའི་སྙིང་པོ་ཞེས་བྱ་བའི་གཟུངས་ཀྱི་སྔགས་ཀྱི་ཚིག་རིག་སྔགས་འཆང་གིས་དྲན་པ་ཙམ་གྱིས་ཀླུ་རྣཾས་ཀྱིས་ཆར་གྱི་རྒྱུན་འབེབས་པར་བྱེད་དོ། །ཏདྱ་ཐཱ། མཱ་རཱི་ཙྱཻ། ཙ་ཏ་ཙ་ཏ། 
བི་ཙ་ཏ་བི་ཙ་ཏ། སླ་ཐཱ་སླ་ཐཱ། ས་པཱ་རི་ཙི་ཊི་སྭཱ་ཧཱ། དེ་ལྟར་ཅི་ལྟ་བུའི་གཟུངས་ཀྱི་སྔགས་ཚིག་སྔོན་བཞིན་དུ་བརྗོད་པར་བྱའོ། །དེ་ནས་གཏུཾ་མོའི་ས་བོན་བརྒྱ་རྩ་བརྒྱད་ཀླུ་གནས་པའི་ཆུར་སྦྱིན་སྲེག་བྱེད་ན་མྱུར་དུ་ཆར་པའི་རྒྱུན་
འབེབས་པར་བྱེད་དོ། །གུ་གུལ་དཀར་པོ་སྦྲང་རྩི་དང་བཅས་པས་སྦྱར་ལ་ལན་ཉི་ཤུ་རྩ་གཅིག་གཟུངས་ཀྱི་ཡོངསུ་བཟླས་ན་ཀླུ་རྣཾས་ལ་བདུག་པ་སྦྱིན་ནོ། །ཕྱི་རོལ་གྱི་དཀྱིལ་འཁོར་ཀུན་ཏུ་ཕྱེ་བ་དང་འོ་མའི་ཀླུའི་བྲིས་པར་བྱའོ། །སྒོ་བཞིར་
བསྒོས་ཏེ་ལོག་རེ་རེར་བུཾ་པ་གང་པ་བདུན་བཞག་པར་བྱའོ། །རྣཾ་པ་སྣ་ཚོགས་པ་ཇི་ལྟར་བརྙེད་པའི་ཆུ་ཡང་བཞག་པར་བྱའོ། །མེ་ཏོག་ཡོངསུ་བཀྲཾ་པར་བྱ་ཞིང་། སྣ་ཚོགས་པའི་གཏོར་མ་སྦྱིན་བཞིང་། འབྲས་བུ་ཡོངསུ་དག་པར་བྱའོ། །
བུམ་པ་གང་བ་བཞི་དང་ཡོངསུ་རྒྱས་པའི་གཏོར་མའི་བུཾ་པ་བཞི་དང་། བདུག་སྤོས་ཀྱི་སྣོད་བཞི་རུ་གུ་གུལ་བདུག་སྤོས་སྲེག་ལ་མར་མེ་བརྒྱད་སྦྱིན་པར་བྱའོ། །རིག་སྔགས་འཆང་གི་ཤར་གྱི་སྒོ་རུ་སྦྱིན་སྲེག་བྱ་ཞིང་ཀ་ར་བི་རའི་
ཤིང་གི་མེ་སྦར་ལ་ཡུང་དཀར་དང་བརྒྱ་ཚྭ་སྲེག་པས་བརྒྱ་ཕྲག་བརྒྱད་སྦྱིན་སྲེགས་བྱའོ། །བརྒྱ་ཕྲག་བརྒྱད་རྫོགས་ན་ཀླུ་ཐཾད་ཆར་པའི་རྒྱུན་འབེབས་པར་བྱེད་དོ། །འཛཾ་བུའི་གླིང་ཐཾད་དུ་ཆར་འབེབས་པ་ལ་འདོད་པ་
ལོར་བརྩོན་པ་ཐོབ་བོ། །ཡུང་དཀར་དང་། ཚ་བའི་མར་ནག་དང་། སྦྲང་རྩི་དང་། རྟ་གསོད་ཀྱི་མེ་ཏོག་དང་། ནཱ་ག་ཀེ་ཤ་རའི་ཕྱེ་མས་རིལུ་བྱའོ། །དེ་ནས་རིལུ་སྙིང་གར་བཅུག་སྟེ་སྔགས་རྒྱ་ཕྲག་བརྒྱད་བཟླས་ན་བཅུག་པ་ཙཾ་གྱིས་
<pb id="97.186b"/>
ཀླུ་རྣམས་དགའ་ཞིང་ཆར་གྱི་རྒྱུན་ཆེན་པོ་འབེབས་པར་བྱེད་དོ། །གལ་ཏེ་དེ་མ་ཐག་ཏུ་ཆར་པ་མི་འབེབས་ན་དེ་རྣཾས་ཀྱི་ལུས་རུལ་ཞིང་ཉཾས་ནས་འགོ་ནད་དང་ལྡན་ཏེ་སྡུག་བསྔལ་ཆེན་པོ་ཉཾསུ་མྱོང་བར་འགྱུར་རོ། །ཐལ་
བ་བླངས་པ་རང་སྐྱུར་དང་བཙོས་ལ་ལན་དྲུག་བཅུར་སྔགས་ཏེ། ཀླུའི་གནས་ཀྱི་ནང་དུ་བླུག་པར་བྱའོ། །དེ་བླུག་པ་ཙམས་ཀྱིས་ཀླུ་རྣཾས་མྱོས་པར་འགྱུར་ཏེ་ཆར་གྱི་རྒྱུན་འབེབས་པར་བྱེད་དོ། །གང་གི་ཚེ་དེ་མ་ཐག་ཏུ་
ཆར་པ་མི་འབེབ་ན་དེའི་ཚེ་ལུས་རྣཾས་ལ་ཤ་དཀར་གྱི་མཛེ་འབྱུང་བར་འགྱུར་ཞིང་མིག་ལོང་བར་འགྱུར་རོ། །པད་མ་དང་། ཨརྒ་དང་། ཨུཏྤ་ལ་སྔོན་པོའི་གེ་སར་བ་ལ་དང་བསྲེས་པ་ཟངས་མའི་ཕྱེ་མ་ཅན། ཡུངས་དཀར་དང་དབང་པོ་
ལག་པ་དང་། རྒྱ་སྐྱེགས་དང་བུ་རཾ་གྱི་ཆུ་ཤེས་རབ་དང་ལྡན་པར་རིལུ་བྱའོ། །ལན་བརྒྱད་བཅུར་སྔགས་ཏེ་རྒྱ་ཤུགི་འབྲས་བུ་ཙཾ་གྱི་རིལུ་བྱས་ཏེ་དེ་ནས་ཀླུའི་གནསུ་རིལུ་བདུན་གཞུག་པར་བྱའོ། །ཆར་མེད་པའི་དུསུ་ཉིན་ཞག་བདུན་རྒྱུན་ཆད་པ་
མེད་པའི་ཆར་འབེབསོ། །གལ་ཏེ་དེ་མ་ཐག་ཏུ་ཆར་མི་འབེབས་ན་ཀླུའི་གནས་ཀྱི་ཆུ་ཐཾད་སྐཾ་པར་འགྱུརོ། །ཀླུ་ཐཾད་སྡུག་བསྔལ་བར་འགྱུརོ། །རིལུ་གཅིག་ཀླུ་གནས་པའི་མཚོར་རྒྱལ་མཚན་གྱི་རྩེ་མོ་ལ་གདག་པར་བྱ་ཞིང་
བ་དན་སྔོན་པོ་ཡང་གདག་པར་བྱའོ། །སྔགས་འདི་བྲིས་ཏེ་དེ་ཉིད་ལ་གདག་པར་བྱའོ། །ཅི་སྙེད་དུ་རྒྱལ་མཚན་གྱི་རྩེ་མོ་ལས་མ་གྲོལ་བ་དེ་སྲིད་དུ་ཀླུ་རྣཾས་ཆར་འབེབས་པར་བྱེད་དོ། །དེ་ནས་གཞན་ཡང་ཆོ་ག་བརྗོད་དེ། 
ཨོྃ་མཱ་རཱི་ཙྱཻ་སུ་པྲ་ཏེ་བཛྲ་ཏུ་ནཱ་དྷེ་མི་ལི་མི་ལི་སྭཱ་ཧཱ། སྔགས་འདིས་འབྲས་སཱ་ལུའི་ཁུ་བ་ལ་ཀླུའི་གཟུགས་བྱ་སྟེ་མགོ་དགུ་པ་སོར་བརྒྱད་པའི་ཚད་དེ་དག་གི་ལུས་པོ་ལ་ཚལ་གྱིས་བྱུགས་པར་བྱའོ། །སྔགས་
བྲིས་པའི་བ་དན་ཕུལ་ལ། བཅོམ་ལྡན་འདས་མའི་མདུན་དུ་གྲུ་བཞི་པའི་མཎྜལ་བྱ་སྟེ། མེ་ཏོག་བཀྲམ་པ་ཇི་ལྟར་ཡོད་པའི་གཏོར་མ་དཀར་པོ་སྦྱིན་ཞིང་མེ་ཏོག་དང་བདུག་སྤོས་ཀྱང་སྦྱིན་པར་བྱའོ། །
<pb id="97.187a"/>
སེའུ་འབྲུའི་ཡལ་ག་ལ་ལན་ཉི་ཤུ་རྩ་གཅིག་བཟླས་པ་བྱ་ཞིང་བརྒྱ་རྩ་བརྒྱད་ཀྱང་བཟླས་པ་བྱས་ལ། ཀླུའི་གཟུགས་བརྙན་གྱི་གཟུགས་རྫོགས་པར་བྱའོ། །ཀླུ་གང་གི་མིང་བྱས་པའི་ཀླུ་དེ་འཁྲུགས་པར་འགྱུར་རོ། །གལ་ཏེ་རང་གི་གནས་ལ་མི་དགའ་
བས་ཕྱིར་མི་འགྲོ་ཞིང་ཆར་པའི་རྒྱུན་འབེབས་པར་བྱེད་དོ། །གལ་ཏེ་ཆར་གྱི་རྒྱུན་མི་འབེབས་ན་བསྒྲུབ་བྱའི་སྲོག་དང་བྲལ་བར་བྱེད་དོ། །དེ་ནས་ཡུངས་ཀར་རེ་རེ་ལ་སྟོང་རྩ་བརྒྱད་བཟླ་ཞིང་ཀླུ་དེ་ལ་གདབ་པར་བྱ། སྟོང་རྩ་བརྒྱད་ཚང་བ་དང་། ཀླུ་དེའི་གཟུགས་
འགུལ་ཞིང་སྦྲུལ་མགོས་གར་ཡང་བྱེད་དོ། །སེའུ་འབྲུའི་ཡལ་གས་ཀྱང་གདེགས་པར་བྱས་ནས་ལངས་ན་གནས་ཤིང་ལྕེ་གཉིས་སྟོན་པར་བྱེད་དོ། །ཇི་སྲིད་དུ་ནུབ་མོ་སྟོན་པར་བྱེད་ན་དེ་ལྟར་ཀླུ་ཐམས་ཅད་དབང་དུ་འགྱུར་རོ། །གང་བཟླས་པ་དེ་བྱེད་
དོ། །འོ་མ་དང་ཡུངས་དཀར་དུ་བཅས་པ་དེ་ཅི་ལྟ་བའི་གཟུགས་ཀྱི་སྔགས་བརྒྱ་རྩ་བརྒྱད་ཡོངས་སུ་བཟླས་ཏེ་གནས་ཐམས་ཅད་དུ་གཞུག་པར་བྱའོ། །ཐམས་ཅད་དུ་ཐམས་ཅད་སོ་སོ་ནས་འགུགས་པར་འགྱུར་རོ། །ཏད་ཡ་ཐཱ། ཨོྃ་མཱ་རཱི་
ཙྱཻ། ཙ་ཊ་ཙ་ཊ། བི་ཙ་ཊ་བི་ཙ་ཊ། སྭ་ཐཱ་སྭ་ཐཱ། ཤ་བ་རི་ཙི་ཊི་ཙི་ཊི་སྭཱ་ཧཱ། ཉིན་མཚན་གཅིག་གིས་ཉེ་བར་སྤྱད་པའི་ཆོ་གས་རིག་སྔགས་འཆང་གིས་བྱས་ན་གང་གི་ཚེ་འཛམ་བུའི་གླིང་གི་ཀླུ་ཐམས་ཅད་ཀྱིས་སེམས་ཅན་རྣམས་ཡོངས་སུ་
བསྐྱང་བར་བྱ་བའི་དོན་དུ་ཆར་འབེབས་པར་མི་བྱེད་ན་དེའི་ཚེ་རིག་སྔགས་འཆང་གི་དམ་ཚིག་དང་། ཅི་ལྟ་བའི་གཟུངས་བཀླག་པར་བྱའོ། །སྔགས་འདི་ཡང་ལན་བདུན་དུ་སྔོན་བཞིན་དུ་བརྗོད་པར་བྱའོ། །དེ་ནས་གཏུམ་མོའི་ས་བོན་བརྒྱ་རྩ་བརྒྱད་ཀླུ་གནས་
པའི་ཆུ་མིག་དུ་སྦྱིན་སྲེག་བྱའོ། །དེའི་ཀླུ་ཐམས་ཅད་ཀྱི་གནས་ནི་འབར་ཞིང་། ལྷག་མའི་ཀླུའི་རུས་པའི་གོང་པོ་རྣམས་ཡོངས་སུ་བསྐམ་པར་བྱའོ། །ན་མཿཤཱཀྱ་མུ་ན་ཡེ། ཏ་ཐཱ་ག་ཏཱ་ཡ། ཏད་ཡ་ཐཱ། བྷུ་ཛེ་བྷུ་ཛེ། ས་མནྟ་བྷུ་ཛེ། ཏ་ཏྭ་བྷུ་ཛེ། པྲ་བ་ར་བྷུ་
ཛེ། ས་མནྟ་ཨཱ་ཀ་ར་བྷུ་ཛེ། ཏུ་རུ་ཏུ་རུ་ས་མ་ཡ། ཙོ་ད་ནེ་སྭཱ་ཧཱ། ནཱ་ག་ས་ར་སཉྩ་དེ་ནི་སྭཱ་ཧཱ། ཆར་ཆེན་པོའི་དུས་སུ་སྔགས་འདིས་ཨརྒའི་ཤིང་ལ་མེ་སྦར་ལ་ཡུངས་དཀར་དང་རྟ་གསོད་ཀྱི་མེ་ཏོག་བརྒྱ་རྩ་བརྒྱད་དམ། སྟོང་ཀླུའི་མཚོ་འམ། ཆུ་མིག་ཏུ་སྦྱིན་སྲེག་
<pb id="97.187b"/>
བྱས་ན་ཞི་བར་འགྱུར་རོ། །མ་ལུས་པའི་ཡུམ་དང་། ཕྱོགས་ཀྱི་ནམ་མཁའ་ཉི་མ་སྟོང་གི་འོད་ཟེར་འབར་ཞིང་རྣོ་བའི་རྣམ་པ་ཅན་གྱི་རྡོ་རྗེ་གདེང་པོ་འཕྲོ་བས་སྲེག་པའི་བདུད་ཀྱི་ཚོགས་དང་། འདོད་ཆགས་དང་། ཞེ་སྡང་དང་། གཏི་མུག་དང་སྲིད་པ་
དང་། སྐྱེ་བ་དང་། རྒ་བ་དང་། འཆི་བ་ཀུན་བཅོམ་པའོ། །འབར་ཞིང་འཕྲོ་བའི་ཕྱོགས་ཀྱི་འཁོར་ལོའོ། །དབུས་སུ་མཱྃ་ཡིག་ཡོངས་སུ་སྤྲུལ་པའི་བདག་ཉིད་གཞོན་ནུ་མ་ལང་འཚོ་ལ་བབ་པ། སྐད་ཅིག་གིས་ཡོངས་སུ་སྣང་བར་བྱས་ཏེ་ཤིན་ཏུ་སེར་
བའི་འཛམ་བུའི་ཆུ་བོའི་གསེར་བཞུས་པ་ལྟ་བུའི་འོད་ཉི་མ་སྟོང་གི་འོད་ཟེར་གྱི་ཚོགས་གློག་ལྟ་བུ་སྣང་བར་བྱེད་པའི། འོད་ཟེར་ཅན་མ་ལུས་པའི། ནམ་མཁའ་གསལ་བར་བྱེད་པའི་སྔགས་དེ་ལྟ་བུ་བསམ་པར་བྱའོ། །ཕྱག་བརྒྱད་པ། 
ཞལ་གསུམ་པ། སྤྱན་གསུམ་པ། ཞལ་གཉིས་ནི་ཕག་པའི་ཞལ་ནག་པོ། བདག་ཉིད་དབུས་སུ་ཞབས་གཉིས་རོལ་པས་གནས་ཤིང་ན་བཟའ་སྔོན་པོ་འཆང་བ། སྣ་ཚོགས་པའི་ཤ་འགག་དང་། སྟོད་གཡོགས་ཅན། གསེར་གྱི་རྣ་ཆ་དང་། 
སྐ་རགས་ལ་དྲིལ་བུ་གཡེར་ཁའི་ཕྲེང་བས་བརྒྱན་པ། ལག་གདུབ་དང་། རྐང་གདུབ་ལ་སིལ་སིལ་གྱི་སྒྲ་སྒྲོགས་པ། རྒྱན་ཐམས་ཅད་ཀྱིས་བརྒྱན་པ། ཐམས་ཅད་སྣ་ཚོགས་པའི་ཀླུའི་དབང་པོས་རྒྱན་བྱས་པ། ཀླུའི་དབང་པོ་སེར་པོའི་
སྦྲུལ་གྱི་གདེངས་ཀའི་ནོར་བུའི་འོད་ཀྱིས་སྤྲས་ཤིང་འོད་ཟེར་རྣམ་པར་འཕྲོ་བ། མྱ་ངན་མེད་པའི་མེ་ཏོག་ཕྲེང་བ་དབུ་ལ་བཅིངས་ཤིང་དབུའི་རལ་པ་གྱེན་དུ་འགྲེང་བ་ལ་མཆོད་རྟེན་གྱིས་བརྒྱན་པའི་མགོ་སྐྱེས་ཅན། རྒྱབ་ཏུ་མཆོད་
རྟེན་གྱི་འགུལ་པའི་སྟེང་དུ་གནས་པའི་མྱ་ངན་མེད་པའི་སྡོང་པོ་མཆོག་ལ་གནས་པ་མེ་ཏོག་རྣམ་པས་གང་བ། དེའི་འོག་ཏུ་པད་མ་དཀར་པོ་ཁ་ཕྱེ་བ་ལ་གནས་པའི་དཔལ་རྣམ་པར་སྣང་མཛད་ལ་མགོན་པོ་རལ་པའི་ཅོད་པན་འཆང་བ། ཞི་བ་ཡེ་
ཤེས་ཀྱི་སྤྱན་བྱེ་བ། གསེར་བཞུ་བ་ལྟ་བུའི་ཤིན་དུ་སེར་བ། ཞལ་མཛེས་ཤིང་ཡིད་དུ་འོང་བ་ཉི་མ་ལྟ་བུ་བདེ་བར་འབར་བའི་སྐུ། བྱང་ཆུབ་མཆོག་གི་ཕྱག་རྒྱ་བཅིང་པ། དཀྱིལ་དཀྲུང་གི་བསམ་གཏན་ལ་རྩེ་གཅིག་པར་བཞུགས་པའི་གཟི་བརྗིད་ལས་བྱུང་བའི་འོད་འབར་
<pb id="97.188a"/>
བ་མེ་ལྕེའི་རྩེ་མོ་འབར་བ་ལྟ་བུ་རྒྱུན་གྱིས་ནམ་མཁའི་ཕྱོགས་ཁྱབ་པར་འཁོར་ལོ་ལ་འོད་ཟེར་གྱི་ཕྲེང་བ་སངས་རྒྱས་ཀྱི་རྒྱན་འཕྲོ་བ། བཅོམ་ལྡན་འདས་མ་འོད་འབར་བའི་གཡོན་པའི་ཕྱག་ན་གཞུ་དཔག་ཏུ་མེད་པའི་ཡོན་ཏན་
འགུགས་པའི་རྣ་བའི་བར་རྐང་བའི་གཞུ་གཉིས་པ་ལྕེ་གཉིས་འདྲིལ་བའི་ནོར་རྒྱས་པའི་སྐུད་པ་འོད་ཟེར་གསུམ་པ་ཀླུ་ཏ་ཀྵ་ཀ་ནི་མྱ་ངན་མེད་པའི་མེ་ཏོག་གོ །བཞི་པ་སྡིག་མཛུབ་དང་ཀརྐྐོ་ཊ་ནི་ཞགས་པའོ། །གཡས་ན་འབར་ཞིང་
རྣོ་བའི་རྡོ་རྗེ་གདེངས་པོ་འོད་འབར་བ་ནི་རིགས་ལྡན་ནོ། །གཉིས་པ་ན་མདའ་བཀང་བ་ནི་པད་མའོ། །གསུམ་པ་ནི་པད་མ་ཆེན་པོའི་འོག་ཏུ་དྲིལ་བཞིན་པའི་ལྕེ་གཉིས་ནི་ཁབ་དང་སྐུད་པ་བཟུང་བའི་ཕྱག་གོ །བཞི་པ་ན་དུང་སྐྱོང་ལྕགས་
ཀྱུ་ལ་བཀྲིས་པ་ཕྱག་ཏུ་བསྣམས་པའོ། །ཡང་ཀླུ་རྣམས་ནི་མཆེ་བ་བཙིགས་ཤིང་ལྗགས་འདྲིལ་བ། མཐོང་བ་དུག་ཅན་གྱི་སྦྲུལ་མགོའི་གདེངས་ཀའི་ནོར་བུའི་འོད་ཟེར་གྱིས་ཕྱོགས་དང་ཕྱོགས་མཚམས་སུ་གསལ་བར་ཀླུའི་
རྒྱལ་པོ་ཤིན་དུ་སེར་བ། བཞད་པའི་ཞལ་ཉི་མ་འཆར་ཀ་ལྟ་བུའི་འོད་ཟེར་གྱི་འོད་གློག་གི་འོད་ཅན་འཕྲོ་བ་ཅན། བན་དུ་ཀ་དང་། ཛཱ་མའི་མེ་ཏོག་ལྟ་བུའི་མཆུ་དང་། པད་མ་རྒྱས་པ་ལྟ་བུའི་མཛེས་པའི་ཞལ། སྨིན་མ་དང་ཤངས་ཀྱི་དབྱིབས་
མཐོ་བ་པད་མ་རྒྱས་པ་ལྟ་བུའི་སྤྱན། གཡས་པའི་ཞལ་ནི་མེ་ཏོག་ལྟ་བུའི་འོད་དཀར་པོ། དཀར་པོའི་འོད་ཟེར་དཀར་པོ་སྤྲིན་ལྟ་བུ། དཀར་པོ་སྟོན་ཀའི་ཟླ་བ་ལྟ་བུའི་དྲི་མ་མེད་པ། སྔོ་ཞིང་མི་ཟད་ལ། ཁྲོ་བ་དང་བཅས་པ། གཡོན་
པའི་ཞལ་འགྱུར་ཞིང་གསལ་བའི་འོད་མཆེ་བ་གཙིགས་པས་འཇིགས་ཤིང་མི་བཟད་པའི་ཉི་མ་སྟོང་ལྟ་བུར་འོད་འཕྲོ་ཞིང་འཇིགས་པའི་དུས་ཀྱི་བསྐལ་པའི་མེ་ལྟ་བུ་ཉེ་བར་གནས་པ། བལྟ་བར་དཀའ་བའི་ཁྲོ་གཉེར་སྤྱན་
མི་ཉམས་པས་བལྟས་པས་ཀླུ་རྣམས་ཀྱི་ཚོགས་སྐྲག་པར་བྱེད་པ། ལྟུང་ན་ཁ་ཐུར་དུ་བལྟས་ཏེ་ཆུ་སྐྱུག་པར་བྱེད་ཅིང་། ནམ་མཁའ་ལ་གནས་ནས་ཆར་པའི་རྒྱུན་འབེབས་པར་བྱེད་པ། དེ་མ་ཐག་ཏུ་ས་བཞི་ཀུན་དུ་ཆུ་མང་པོས་ཀུན་དུ་འགེང་
<pb id="97.188b"/>
པར་བྱེད་དོ། །དེ་ལ་དེ་ཉིད་དུ་ནམ་མཁའ་ལ་ཉི་མ་ལས། ཨོྃ་པ་ཏཱ་ཀྲ་མ་སི་སྭཱ་ཧཱ། ཞེས་བྱ་བ་ནི་སྔོན་བཞིན་ནོ། །ༀ་བ་རཱ་ཀྲ་མ་སི་སྭཱ་ཧཱ། ཞེས་བྱ་བས་མདུན་དུ་གནས་པའི་ལྷ་མོ་ཕྱག་བཞི་པ། གོས་སེར་པོའི་ཤ་འགག་དང་། སྟོད་
གཡོགས་ཅན་སྤྱན་གསུམ་པ་ཕག་པའི་ཞལ། ཕག་པ་སེར་པོ་ལ་ཞོན་པ། རྒྱན་ཐམས་ཅད་ཀྱིས་བརྒྱན་པ། ཨིནྡྲ་ནཱི་ལ་དང་འདྲ་བའི་འོད་སྔོན་པོ་མེ་འབར་བ། མཆེ་བ་གཙིགས་པས་སྨིན་མ་དང་། ཁྲོ་གཉེར་གྱི་གཉེར་མ་མི་མཉམ་
པའི་སྤྱན་ཀླུའི་དབང་པོ་སེར་པོའི་གཡོན་པའི་ཕྱག་ཏུ་འབར་བའི་རྡོ་རྗེ་སྐུད་པ་དང་བཅས་པའོ། །གཡས་པ་ན་ལྕགས་ཀྱུ་དང་ཁབ་དང་བཅས་པའི་ཕྱག་གོ །ཨོྃ་གུ་ལ་ཡ་སྭཱ་ཧཱ། ཞེས་བྱ་བ་ལྷོ་ཕྱོགས་སུ་གནས་པའི་ལྷ་མོ་གཞོན་ནུ་མའི་
རྣམ་པའི་གཟུགས་སེར་པོ་སྔོན་པོའི་ཤ་འགག་དང་སྟོད་གཡོགས་ཅན། ཕག་པའི་ཞལ་དང་། ཕག་པ་ནག་པོ་ལ་ཞོན་པ། སྤྱན་གསུམ་པ། རྒྱན་ཐམས་ཅད་ཀྱིས་བརྒྱན་པ། གཡོན་པའི་ཕྱག་ན་སྡིགས་མཛུབ་དང་བཅས་པའི་ཞགས་པ་དང་
མེ་ཏོག་དང་བཅས་པའི་ཡལ་གའོ། །གཡས་སུ་ནི་ལྕགས་ཀྱུ་དང་བཅས་པའི་ཁབ་བསྣམས་པའི་ཕྱག་གོ །ཨོྃ་བ་དཱ་མ་སི་སྭཱ་ཧཱ། ཞེས་བྱ་བ་ནི་ནུབ་ཏུ་གནས་པའི་ལྷ་མོ་ཕྱག་བཞི་མ་དམར་བ་དང་བཅས་པའི་སྔོན་པོའི་གོས་འཆང་བ། སྣ་ཚོགས་
པའི་ཤ་འགག་དང་། སྟོད་གཡོགས་ཅན། སྣ་ཚོགས་པའི་ཕག་གི་ཞལ། སྤྱན་གསུམ་པ། རྒྱན་ཐམས་ཅད་ཀྱིས་བརྒྱན་པ། གཡོན་པའི་ཕྱག་ན་གཞུ་དང་། མྱ་ངན་མེད་པའི་ཡལ་གའོ། །གཡས་པ་ན་མདའ་དང་། ལྕགས་སྒྲོག་གི་ཕྱག་
རྒྱའོ། །ཨོྃ་ཨནྡྷ་རྡྷཱ་ན་མ་སི་སྭཱ་ཧཱ་ཞེས་བྱ་བས་བྱང་ཕྱོགས་སུ་གནས་པའི་ལྷ་མོ་མར་རྒད་ཏ་ལྗང་གུ་ལྟ་བུའི་འོད་ན་བཟའ་དམར་པོ་དང་། ཤ་འགག་དང་། སྟོད་གཡོགས་དམར་པོ་འཆང་བ། སྦྲུལ་གྱིས་བརྒྱན་པའི་སྐ་རགས་ཅན། སྤྱན་
གསུམ་པ་ཕག་གི་ཞལ། ཕྱག་བཞི་པ། གཡོན་པའི་ཕྱག་ཏུ་རྡོ་རྗེ་དྲིལ་བུ་འཁྲོལ་ཞིང་། སྐུད་པ་དང་ཁབ་ཀྱི་ཕྱག་གོ །གཡས་པར་ཞགས་པ་དང་ལྕགས་ཀྱུ་སྟེ། ལྷ་མོ་བཞིས་བསྐོར་བའི་ཐམས་ཅད་ལ་ཀླུའི་དབང་པོ་རལ་པ་བཅིངས་ཤིང་
<pb id="97.189a"/>
མཆོད་རྟེན་གྱི་མགོ་སྐྱེས་བརྒྱན་པའོ། །ཨོྃ་མཱ་རཱི་ཙྱཻ་སྔོན་དུ་སོང་བའི་རང་གི་སྔགས་ལས་སྐྱེས་པའི་གསེར་ལྟ་བུའི་ཕག་པ་ལ་ཞོན་པ་བསམ་པར་བྱའོ། །དེ་ནས་ཤར་དུ་ཀླུའི་རྒྱལ་པོ་ཆེན་པོ་དགའ་བོ་ནག་པོ་འོད་འབར་བ། སྦྲུལ་
མགོ་གདེངས་ཀ་བདུན་པ། གདེངས་ཀ་གསུམ་གྱི་ཀླུ་མོ་དང་གཉིས་ཀ་གནས་ཞིང་པད་མ་བསྣམས་པའི་ཕྱག་གོ །ལྷ་མོ་ཞལ་འགྱུར་བའི་འོག་ཏུ་བྱིན་པ་ལ་འགོ་སྐྱེས་འཕྱང་བ། ཐམས་ཅད་ཀྱང་མཐོང་བའི་དུག་ཅན། རིན་པོ་ཆེའི་དབུ་རྒྱན་ཅན། 
རྒྱན་སྣ་ཚོགས་ཀྱིས་བརྒྱན་པ། སྦྲུལ་མགོའི་གདེངས་ཀའི་ནོར་བུའི་འོད་ཀྱིས་མུན་པ་ཐམས་ཅད་འཇོམས་པ། སྙིང་ཀར་པད་མའི་ཐལ་མོ་སྦྱར་བ། སེམས་མི་དགའ་ཞིང་འཇིགས་པས་སྐྲག་ནས་སྐྱུག་ཅིང་སྦྲུལ་མགོ་ནས་ཆུའི་རྒྱུན་
འབབ་པ། ལྷོ་ཕྱོགས་སུ་ནོར་རྒྱས་ཤིན་དུ་སེར་བ། འཇོག་པོ་དཀར་ཞིང་དམར་བ་ནུབ་ཕྱོགས་སུའོ། །བྱང་ཕྱོགས་སུ་གནས་པའི་ཀརྐྐ་ཊ་ལྗང་སྔོན་ནོ། །མེའི་ཕྱོགས་སུ་དུང་སྐྱོང་དཀར་པོའོ། །བདེན་བྲལ་དུ་པད་མ་ཅུང་ཞིག་སེར་བའོ། །རླུང་
དུ་པད་མ་ཆེན་པོ་ཅུང་ཞིག་དམར་པོའོ། །དབང་ལྡན་དུ་ནི་རིག་ལྡན་སྔོན་པོའོ། །དེ་ལྟར་ཤར་ལ་སོགས་པའི་སྒོར་གནས་པའི་སྒོ་སྐྱོང་བཞི་དགོད་པར་བྱའོ། །ཨོྃ་ཨཱ་ལོ་ཧཱུྃ་སརྦ་ནཱ་ག་ཨ་ཀརྵ་ཡ་ཛཱཿསྭཱ་ཧཱ། ཞེས་བྱའོ།  །ཨོྃ་ཏཱ་ལོ་ཧཱུྃ་སརྦ་
ནཱ་ག་ཎ་པྲ་བེ་ཥ་ཡ་ཧཱུྃ་སྭཱ་ཧཱ། ཨོྃ་ཀཱ་ལོ་ཧཱུྃ་སརྦ་ནཱ་ག་ན་བན་དྷ་ཡ་བྃ་སྭཱ་ཧཱ། ཨོྃ་སཙྪ་ལོ་སྃ་བ་མུརྟྟ་ཊི་ཧཱུྃ་སརྦ་ནཱ་ག་ན་བ་ཤ་བ་ན་ཡ་ཧོཿསྭཱ་ཧཱ། དེ་ནས་མེ་ལ་སོགས་པའི་མཚམས་རྣམས་སུ་ཀླུ་རྣམས་གནོན་ཅིང་གནས་པའི་ལྷ་མོ་འདྲ་ལ་
སོགས་པ་བསམ་པར་བྱའོ། །ཞེས་གནས་པ་ནི་གོ་རིམ་སྔོན་བཞིན་དུ་ཀླུ་བརྒྱད་པོའི་མིང་བྲི་བར་བྱའོ་ཞེས་བྱའོ། །དེ་ནས་ཆོ་ག་འདིས་དགེ་བའི་སྐར་མ་བཟང་པོ་རྒྱལ་ལ་གུས་པའི་མཆོད་པ་ལྔ་དང་ལྡན་པས་ཐང་སྐུ་གསལ་བར་སྐྲ་ཉག་དང་
བྲལ་བ་གསོ་སྦྱོང་དང་ལྡན་བའི་ལྷ་བཟོས་སྟེང་ཁེབས་ཡོད་པའི་ཕྱོགས་གཅིག་ཏུ་བྲི་བར་བྱའོ། །ཕྱིས་ནི་དགེ་སློང་རྣམས་དང་གཞོན་ནུ་མ་རྣམས་ལ་སྟོན་མོ་བྱའོ། །དེ་ནས་ཆར་མེད་པའི་དུས་སུ་མཉམ་པར་བཞག་པའི་སྔགས་པས་ལེགས་པར་ཁྲུས་
<pb id="97.189b"/>
དང་གཙང་སྦྲ་བྱས་པས་ངེས་པ་ལ་གནས་ཏེ་འོ་མ་བཏུང་ཞིང་གོས་ནག་པོ་གོན་ཏེ་གྲོགས་བཟང་པོ་དང་དེ་བཞིན་དུ་བྱའོ། །མཐོང་བའི་མཚེའུ་འམ། མཚོ་དང་། ཆུ་དང་། རྫིང་བུའི་འགྲམ་གྱི་ཀླུ་གནས་པའི་ཆུ་མིག་གམ། ལྷ་གནས་སམ། གཞན་
ཡང་ཡིད་དགའི་གནས་སུ་ཁང་པ་བྱའོ། །དེ་ལ་ལྕི་བས་དཀྱིལ་འཁོར་བྱས་ལ་སྐུ་གཟུགས་བཀྲམ་ཏེ་སྣ་ཚོགས་ཀྱི་ཁ་དོག་གི་བ་དན་རྒྱལ་མཚན་རྩེ་མོར་བཞག་ལ་བྲི་བར་བྱའོ། །བླ་རེ་བྲེས་ལ་སྐེ་ཚེ་དང་བཅས་པའི་ཡུངས་ཀར་དང་འབྲས་སཱ་
ལུ་ལ་ཚོས་བྱས་པའི་ཚོན་གྱིས་གྲུ་བཞི་སྒོ་བཞི་པའི་དཀྱིལ་འཁོར་བྲི་བར་བྱའོ། །ཕྱི་རོལ་དུ་པད་མ་ཆེན་པོ་ལ་རླུང་གི་དཀྱིལ་འཁོར་དེའི་དབུསུ་གཙོ་བོའི་གནས་སུ་པད་མ་འདབ་མ་བརྒྱད་པ་འོད་འཕྲོ་བ། འཇིག་པའི་དུས་ཀྱི་མེ་ལྟ་བུ་རྡོ་རྗེ་ལྟེ་བ་
ལ་ཧཱུྃ། རྒྱ་མཚོར་འགྲོ་བའི་ཆུ་བོའི་ངོགས་ཀྱི་ས་དང་གྲོག་མཁར་གྱི་ས་དང་ལྡན་པའི་ཀླུའི་གཟུགས་བརྙན་བྱས་ལ་པད་མ་འདབ་མ་བརྒྱད་ལ་བཞག་པར་བྱའོ། །རང་གི་འཁོར་གྱིས་ཡོངས་སུ་བསྐོར་ཅིང་ཕན་ཚུན་ལོགས་གཉིས་ན་
ཀླུ་གནས་པ་ཐལ་མོ་སྦྱར་བས་འདུག་པའོ། །ཀླུའི་སྙིང་གར་ཧཱུྃ་ངོ་། །མགྲིན་པར་ཕུའོ། །མཇུག་མ་ལ་འཇམས་ཀྱིས་བཀྲིས་པའོ། །སྦྲུལ་མགོའི་གདེངས་ཀའི་ནོར་བུའི་འོད་ཐམས་ཅད་འབར་བའི་མེ་ལྟ་བུ་ཀླུ་བརྒྱད་པོ་ཞེས་བྱའོ། །
དྲི་ཞིམ་པོ་དང་། ཙན་དན་གྱིས་ཡན་ལག་བྱུགས་ཤིང་མེ་ཏོག་ཕྲེང་བས་བརྒྱན་ཏེ་དྲ་བ་དང་དྲ་བ་ཕྱེད་པ་དཔྱངས་པ། ཀུ་མུ་ད་དང་། ཨུཏྤ་ལ་དང་། པད་མ་དཀར་པོ་དང་། མ་ལེ་ཀའི་མེ་ཏོག་གི་རྣམ་པར་བཀྲམ་ལ་ཆུས་ཡོངས་སུ་བཀང་བའི་བུམ་པ་བརྒྱད་
ཀྱང་གཞག་པར་བྱའོ། །མར་མེ་བརྒྱད་རྟག་ཏུ་སྤར་བར་བྱའོ། །སའི་ཁམ་སྐྱོང་བརྒྱད་འོ་མས་ཡོངས་སུ་བཀང་ལ་བཞག་པར་བྱའོ། །རོ་ཐམས་ཅད་ཀྱི་གཏོར་མ་ཞོ་དང་། སྦྲང་རྩི་དང་། མར་དང་། ཤ་ཀ་ར་དང་། འབྲས་ཀྱི་ཟན་དང་ཡང་དག་པར་ལྡན་
པར་སྦྱིན་པར་བྱའོ། །སྤོས་དང་ཡུངས་ཀར་ཡོངས་སུ་དག་པར་བྱའོ། །ཨོྃ་བ་ནཱ་མ་སི་ཞེས་བྱ་བ་དང་། ཨོྃ་ནཱ་མ་སྭཱ་ཧཱ། ཞེས་བྱ་བ་སྟེ། དགའ་བོ་ཤར་ཕྱོགས་སུའོ། །ཨོྃ་ཁ་ལ་སྭཱ་ཧཱ། ཞེས་བས་ནོར་རྒྱས་ལྷོ་ཕྱོགསུའོ། །ཨོྃ་སུ་སྭཱ་ཧཱ། ཞེས་བྱ་
<pb id="97.190a"/>
བས་ཀརྐྐ་ཊ་བྱང་ཕྱོགས་སུའོ། །ཨོྃ་བ་མ་སྭཱ་ཧཱ་ཞེས་བྱ་བས་ནི་དུང་སྐྱོང་མེའི་ཕྱོགས་སུའོ། །ཨོྃ་ཕཊ་སྭཱ་ཧཱ་ཞེས་བྱ་བས་ནི་པད་མ་སྲིན་པོའི་ཕྱོགསུའོ། །ཨོྃ་དྷ་ཀ་དྷ་ཀ་པི་སི་སྭཱ་ཧཱ་ཞེས་བྱ་བས་ནི་པད་མ་ཆེན་པོ་རླུང་གི་ཕྱོགས་སུའོ། །
ཨོྃ་བ་སྭཱ་ཧཱ། ཞེས་བྱ་བས་ནི་རིགས་ལྡན་དབང་ལྡན་དུའོ། །ཐལ་མོ་གཉིས་བཀན་ཏེ་མཐེ་ཆུང་གཉིས་རྩེ་མོ་ཁབ་ལྟ་བུར་བྱས་ལ་སྲིན་ལག་གཉིས་དེའི་རྒྱབ་ནས་གཤིབས་ཏེ་སྲིན་ལག་གཉིས་ཀྱི་ཚིགས་གསུམ་པར་གུང་མོ་གཉིས་ཀྱི་རྩེ་མོ་
གཤིབས་ལ་སྡིགས་མཛུབ་གཉིས་དང་མཐེབ་ཆེན་གཉིས་སོ་སོར་རྩེ་མོ་བཀུག་ཏེ་གདེངས་ཀ་ལྟར་བྱའོ། །ཀླུའི་དབང་པོ་ཐམས་ཅད་ཀྱི་སྙིང་པོའི་ཕྱག་རྒྱའོ། །ལག་པ་གཉིས་ཐལ་མོ་སྦྱར་བ་བྱས་ལ་མཐེ་བོང་གཉིས་ཀྱི་སྟེང་དུ་གུང་མོ་གཉིས་
དང་སྲིན་ལག་གཉིས་ཀྱི་ཚིགས་གསུམ་བསྐུམ་པར་བྱས་པ་ནི་གཤིན་རྗེ་མཐར་བྱེད་ཀྱི་ཕྱག་རྒྱའོ། །ཨོྃ་ཡ་མཱནྟ་ཀ་ཡ་ཧཱུྃ། དེ་ལྟར་རང་རང་གི་སྔགས་དང་། ཕྱག་རྒྱ་བཀུག་ལ་ཡང་དག་པར་བརྗོད་དེ། ཕྱིས་ནི་རིག་སྔགས་འཆང་བས་ཁམ་
སྐྱོང་སར་པ་འོ་མས་བཀང་བ་སྔགས་དང་བཅས་པས་བཟུང་སྟེ། སྐེ་མན་ཆད་ཆུའི་ནང་དུ་བཅུག་ལ་འོད་ཟེར་ཅན་གྱི་བསྙེན་པ་དང་བཅས་པའི་ང་རྒྱལ་གྱིས། སྔོན་དུ་གསུངས་པའི་གསང་སྔགས་ཀྱིས་ཀླུ་རྣམས་བསྐུལ་ཞིང་
བཟླས་པ་བྱའོ། །དེ་ནས་མཉམ་པར་བཞག་པའི་སྔགས་པས་ཕྱིར་སོང་ནས་ལྷའི་ཁང་པར་ཞུགས་ཏེ་དཀྱིལ་འཁོར་གྱི་ཤར་སྒོར་སྔོན་དུ་གསུངས་པའི་ཐབ་ཁང་དུ་ཅི་ལྟ་བུའི་ཆོ་གས་མེ་ལ་སྐེ་ཚེ་དང་། རྒྱམ་ཚྭ་དང་། རྟ་གསོད་ཀྱི་མེ་
ཏོག་དང་བཅས་པའི་ཚ་བའི་མར་ནག་དང་སྦགས་ཏེ་སྦྱིན་སྲེག་བྱའོ། །དེ་ནས་ཀླུ་ཐམས་ཅད་ཀྱིས་ཆར་གྱི་རྒྱུན་འབེབས་པར་བྱེད་དོ། །ཡང་ན་སྔགས་ཀྱི་སྦྱོར་བ་བརྗོད་པར་བྱ་སྟེ་ནམ་མཁའི་དབུསུ་ངེས་པར་མཱྃ་ལ་སྐྱེས་པའི་འོད་ཟེར་ཅན་གྱི་གསེར་
མདོག་དང་ལྡན་པའི་གཞོན་ནུ་མའི་གཟུགས་རྒྱན་ཐམས་ཅད་ཀྱིས་བརྒྱན་པ། གོས་སྔོན་པོ་དང་བཅས་པ། སྣ་ཚོགས་པའི་ཤ་འགག་དང་སྟོད་གཡོགས་ཅན་སྔོན་དུ་བསྟན་པའི་མཚན་མའི་ཕྱག་རྒྱ་དང་ལྡན་པ། ཕྱག་དྲུག་པ། པད་མ་ཁ་ཕྱེ་བ་
<pb id="97.190b"/>
ལྟ་བུའི་ཞལ། བན་དུ་ཛི་བའི་མེ་ཏོག་ལྟ་བུའི་མཆུ། ཨུཏྤ་ལ་སྔོན་པོ་ལྟ་བུའི་སྤྱན། མཆོད་རྟེན་དབུ་ལ་བརྒྱན་པའི་མགོ་སྐྱེས་ཅན། རྒྱབ་དུ་ཟླ་བ་དང་མཆོད་རྟེན་གྱི་སྐེ་བ་ལས་སྐྱེས་པའི་ཤིང་མྱ་ངན་མེད་ཀྱི་སྡོང་པོའི་མེ་ཏོག་གི་རྣམ་པས་ཉེ་བར་བརྒྱན་པ། གསེར་
གྱི་མདོག་ལྟ་བུའི་ཕག་པ་ལ་ཞོན་པ། ཕག་པའི་དབུས་སུ་ཕྱག་རྒྱས་བཅིངས་ལ། སྔགས་བཟླས་ཤིང་ལྷ་མོ་བསྒོམ་པར་བྱས་ན་དགྲའི་དཔུང་གི་ནང་དུ་ལྷ་མོ་འགྲོ་ཡང་བལྟར་མེད་དོ། །གཟུང་དུ་མེད། བཅིང་དུ་མེད། དགག་ཏུ་མེད། བརྒལ་དུ་མེད། རྨོངས་པར་བྱར་མེད། 
ཆད་པས་བཅད་དུ་མེད། མགོ་བྲེག་ཏུ་མེད། ཚིག་པར་བྱར་མེད། དགྲའི་དབང་དུ་མི་འགྲོའོ། །ཨོྃ་མཱ་རཱི་ཙྱཻ་བཏྟཱ་ལི། བཏྟཱ་ལི།ཏཱ་བ་རཱ་ལི། བ་ར་ཧཱ་མུ་ཁི། སརྦ་དུཥྚ་པྲ་དུཥྚཱྃ། ཙཀྵུརྨུ་ཁྃ། བན་དྷ་བན་དྷ་སྭཱ་ཧཱ། སྔགས་འདི་ཡིས་ལས་བྱས་པའོ། །དལ་བུས་དལ་བུས་རླུང་
ཁ་སྦྱར་བཅུག་ཅིང་བཀག་ལ་རྩེ་ལ་སོར་མོས་བསྡམས་ལ་སྣའི་བུ་ག་གཉིས་ནས་རླུང་ཕྱིར་ཕྱུང་ནས་བསྡུ་ཞིང་དེ་ལྟར་ལྷ་མོ་དྲན་པར་བྱས་ཏེ་སྔགས་བཟླས་པར་བྱའོ། །གོས་ཀྱི་ཐ་མ་ལ་ལན་ཉི་ཤུ་རྩ་གཅིག་བཟླས་ཏེ། ཁ་དང་། མིག་དང་། ལྕེ་
བསྡམས་ཤིང་གནས་ཏེ་མདུད་པ་བྱའོ། །རྐུན་མ་གདུག་པ་ཅན་ཐམས་ཅད་བཅིངས་ནས་གནས་པ་ཡིན་ནོ། །ལྷ་མོ་བསམ་ཞིང་སྔགས་དྲན་ན། ནགས་ངན་པའི་ལམ་དུ་འགྲོ་ན་ཡང་སྔགས་པས་རྐུན་མའི་ནང་ལྟར་མེད། གཟུང་དུ་མེད། བཅིང་
དུ་མེད། དགག་དུ་མེད། བརྒལ་དུ་མེད། རྨོངས་པར་བྱར་མེད་ཅེས་བྱ་བ་ལ་སོགས་པ་ཡང་དག་པའི་ཆོ་ག་བྱའོ། །རྒྱལ་ལ་གཞོན་ནུ་མས་བཀལ་བའི་སྐུད་པ་མ་ཆད་པ་སུམ་སྒྲིལ་དུ་བྱས་ལ་ལན་ཉི་ཤུ་རྩ་གཅིག་ཏུ་བཟླས་ཏེ། ཕག་གི་ཁྲག་དང་། གིའུ་ཝང་
གཉིས་ཀྱིས་བྱུགས་ལ་བཟླའོ། །སྔགས་དང་བཅས་པའི་མིང་བཅུག་ཏེ་མདུད་པའི་ཕྲེང་བ་ཉིད་བྱ་བ་ནི་ལན་ཉི་ཤུ་རྩ་གཅིག་ཏུ་མདུད་ལ་གོས་ཀྱི་ཐཱ་མ་འམ་ལག་པར་བཅངས་ལ་རྣ་བར་ཕག་གི་མཆེ་བ་བཅུག་ནས་འགྲོ་ན་བལྟར་མེད། གཟུང་དུ་
མེད། བཅིང་དུ་མེད། དགག་ཏུ་མེད། བརྒལ་དུ་མེད། རྨོངས་པར་བྱར་མེད། ཆད་པས་བཅད་དུ་མེད། མགོ་བྲེག་ཏུ་མེད་ཅེས་བྱ་བ་ལ་སོགས་པ་ཕག་གི་རྣ་བའི་སྨན་རྩ་བ་དང་། མེ་ཏོག་དང་བཅས། གིའུ་ཝང་དང་། ཕག་པའི་སོས་སྐར་མ་རྒྱལ་
<pb id="97.191a"/>
ལ་ལྡོང་རོས་དང་མཉེ་ཞིང་གཤིབས་ཏེ་རིལུ་བྱས་ལ་གྲིབ་མ་ལ་སྐམས་ཏེ་རྒྱལ་པོ་ཆེན་པོ་དབང་ཕྱུག་དང་ཕྲད་པའི་དུས་སུ་དཔྲལ་བ་ལ་ཐིག་ལེ་བྱས་ན་དབང་དུ་འགྱུར་རོ། །ཛ་ཡནྟའི་འབྲས་བུ་དང་། རྣམ་པར་རྒྱལ་བ་དཀར་བའི་འབྲས་བུ་
དང་། གིའུ་ཝང་དང་ལྷན་ཅིག་ཇི་སྲིད་སྐར་མ་རྒྱལ་ལ་ཕག་གི་སོས་མཉེ་ཞིང་བཤིབས་ཏེ་དཔྲལ་བར་ཐིག་ལེ་བྱས་ན་རྒྱལ་པོ་ཆེན་པོ་དབང་ཕྱུག་གང་གིས་མཐོང་ན་དགའ་བར་འགྱུར་ཏེ་ཁྲོ་བ་མེད་དོ། །གཡུལ་ངོར་བྱས་ན་རྒྱལ་བ་ཐོབ་པར་
འགྱུར་རོ། །ཡུལ་ཆོས་བྱེད་པའི་ནང་དུ་ཡང་པུ་ཏྲ་ཛ་རེ་དང་། ཨ་བ་ན་ཙ་ཏི་ཀ་དང་། རུ་ཏནྟི་དང་། དཎྜོཏ་པ་ལ་དང་། ལུས་ཀྱི་རྨ་ལས་བྱུང་བའི་དྲི་མ་དང་། མིག་གི་དྲི་མས་བྱས་པའི་ཕྱེ་མ་རེག་པ་ཙམ་གྱིས་སྐྱེ་འགྲོའི་བུད་མེད་དབང་དུ་འགྱུར་རོ། །
ཨ་ཤ་པ་ཙ་ཏི་ཀ་དང་། ཀྲནྟ་དང་། སྲན་ཏི་དང་། ལག་སྨིན་དང་། རྨ་ནས་བྱུང་བ་དང་། མིག་གི་དྲི་མ་དང་། མིག་ཆུའི་སྔགས་བཟླས་ན་དེ་མ་ཐག་ཏུ་རྒྱལ་པོ་དབང་ཕྱུག་གི་བུད་མེད་རྣམས་ཀྱང་དབང་དུ་བྱེད་དོ། །ཏྲནྟུ་ནི་ཁྱབ་འཇུག་རྣམ་པར་
གནོན་པ་ལ་བྱའོ། །པྲ་ཙནྟ་ནི་སུམ་བུ་རྟག་ཏུ་སན་མ་ལ་བྱའོ། །ཨོྃ་པ་ཙི་ཏ་ཀ་ནི་ལྡུམ་བུ་ཐལ་མོ་སྦྱར་བ་ལྟ་བུ་ལ་ཤེས་པར་བྱའོ། །སྔུན་མ་དང་། དནྜོཏྤ་ལ་དང་། ལྷན་ཅིག་པ་ནི་བུད་མེད་དབང་དུ་བྱེད་པར་འགྱུར་རོ། །སཱུརྱ་བམྙ་དང་། མིག་
སྨན་དང་། དབང་པོ་ལག་པ་དང་། མི་འཇིགས་པའི་ལག་པ་དང་། དེ་རྣམས་བྱུང་བའི་རྩ་དང་། སི་ཀ་དང་། ཧ་རི་རི་བྷུ་བ་ཧ་ན་དང་། དུང་དང་འདི་རྣམས་ཕྱེ་མ་བྱས་ཏེ། མིག་གི་ཆུས་སྤགས་ཏེ་བདག་ཉིད་ཀྱིས་མྱོས་བྱེད་དང་བཅས་པ་རང་གི་
བུད་མེད་ཀྱི་ཚོགས་ཀྱི་དེ་མ་ཐག་ཏུ་དབང་དུ་འགྱུར་རོ། །དྲན་པ་ཙམ་གྱིས་མཆོག་ཏུ་གྱུར་པའི་བུད་མེད་བཅོམ་ལྡན་འདས་མས་བསམས་སུ་ཟིན་ཀྱང་ཡང་ངེས་པར་དྲན་པའི་མཚོན་ཆས་ཨརྐ་དཀར་པོ་སྡོང་པོའི་རྩ་བ་དང་། བཙོད་དང་། 
ལང་བའི་བྱེའུ་དང་། རུ་རྟ་དང་། རང་གི་ལུས་ཀྱི་རྨའི་ཁྲག་དང་། མིག་གི་དྲི་མ་དང་བསྲེས་པ་ནི་རང་གི་མྱོས་བྱེད་ཀྱིས་ཁམས་གསུམ་ཡང་དབང་དུ་བྱེད་དོ། །སཏྶི་ར་ས་ར་མོང་དཀར་པོ་དང་། ཨ་ས་ཀ་ཏས་ར་མ་ཕྱི་མ་བྱས་ཏེ། དེ་རྣམས་
<pb id="97.191b"/>
ཀྱི་ཕྱེ་མས་ནི་རང་གི་ཁྱོ་མ་ཡིན་པ་ངོ་མི་ཤེས་པ་གདུལ་དཀའ་བ་ཡང་དབང་དུ་འགྱུར་རོ། །མི་ཤེས་པ་ཡང་རང་གི་ས་བོན་དང་ལྡན་པས་སྐར་མ་རྒྱལ་ལ་བྱས་ན་དབང་དུ་བྱེད་དོ། །ར་དྲུ་ཏི་དང་། སྔོན་མ་ཀྵི་བ་ཀི་དང་། རང་གི་མྱོས་བྱེད་ཀྱིས་
སྦང་ཞིང་བསྲེས་ཏེ། སེང་ལྡེང་གི་ཤིང་གི་ནང་ནས་བྱུང་བའི་ཁེ་ལེ་ས་རི་ལུ་དང་། ཏམྦུ་ལེན་ལྷན་ཅིག་ཏུ་སུམ་བཅུ་པའི་བདག་པོ་ཡིས་ངེས་པར་རང་གི་ཆུང་མ་དབང་དུ་བྱེད་དོ། །དུར་བ་དཀར་པོ་དང་། རི་དགས་ཀྱི་དུར་བ་དང་། གིའུ་
ཝང་དང་ལྷན་ཅིག་ཏུ་བྱས་ཏེ་དཔྲལ་བར་ཐིག་ལེ་བྱས་ན་མཐོང་བ་ཙམ་གྱིས་རྒྱལ་པོ་ཡང་དབང་དུ་འགྱུར་རོ། །ནཱ་ག་གེ་སར་དང་། དེ་བཞིན་དུ་པད་མའི་གེ་སར་དང་། ཙན་དན་དམར་པོ་དང་། དེ་བཞིན་དུ་ཀུ་མུ་ད་དང་། ཨུད་པ་ལ་དང་། ལྡོང་
རོས་དང་། ཤིང་རྟ་ལ་དང་བཅས་པའི་གིའུ་ཝང་དང་། བར་ཧ་ཀནྟ་དང་། ཁྱབ་འཇུག་གིས་གནོན་པ་དང་། ཕག་གི་ཁྲག་གིས་རིལུ་བྱས་ལ། འོད་ཟེར་ཅན་གྱི་སྔགས་བཟླས་ན་དཔྲལ་བར་ཐིག་ལེ་དང་། སྤྱི་བོ་དང་། མགྲིན་པ་དང་། 
སྙིང་ག་དང་། ལག་པ་གཉིས་དང་། དེ་བཞིན་དུ་ལྟེ་བ་དང་། རྐང་པ་གཉིས་སུ་ཕྱོགས་སུ་བྱས་ན་ཆེན་པོར་གྱུར་པས་གནོད་སྦྱིན་བཞིན་དུ་གནོད་སྦྱིན་འདོད་པའི་གཟུགས་འཛིན་ཅིང་ས་བཞི་ལ་ལོངས་སྤྱོད་དོ། །དེ་ཡང་བལྟར་མེད། 
གཟུང་དུ་མེད། བཅིང་དུ་མེད། དགག་ཏུ་མེད། བརྒལ་དུ་མེད། རྨོངས་པར་བྱར་མེད། ཆད་པས་གཅད་དུ་མེད། མགོ་བྲེག་ཏུ་མེད། དགྲའི་དབང་དུ་འགྲོ་བར་མི་འགྱུར་རོ། །མ་ཧེའི་ཥ་གཏོགས་པའི་སྣ་དག་གསེར་ཤིང་ལ་བསྲེགས་
པ་དང་བཅས་པ་དང་། རོ་བསྲེགས་པའི་ས་དང་། ཐལ་བ་དང་། བུད་མེད་ཤི་བའི་ལག་གདུབ་རོ་བསྲེགས་པའི་ཤིང་གིས་བསྲེགས་ལ་ད་དུ་རའི་ཁུ་བས་བསད་དེ་ཕྱེ་མ་དང་། རང་གི་མྱོས་བྱེད་ཀྱིས་བྱས་ན་ལྷའི་དབང་པོའི་བུ་མོ་ཡང་དེ་མ་
ཐག་ཏུ་དབང་དུ་འགྱུར་རོ། །ཁ་ག་བ་ཏའི་འཁོར་ལོ་དང་། ལྷའི་དབང་པོ་སྦས་པ་དང་། ལྡོང་རོས་དང་། གིའུ་ཝང་དང་། དྲ་མ་དང་ལྡན་པས་ཐིག་ལེ་དཔྲལ་བར་བྱས་ན་དབང་དུ་འགྱུར་རོ། །ཁ་ག་བ་ཏའི་འཁོར་ལོ་དང་། ལྷའི་དབང་པོ་སྦས་
<pb id="97.192a"/>
པ་དང་། ལྡོང་རོས་དང་། གིའུ་ཝང་དང་དྲི་མ་དང་ལྡན་པས་ཐིག་ལེ་དཔྲལ་བར་བྱས་ཝ་ན་དབང་དུ་འགྱུར་རོ། །ཁ་ག་བ་ཏའི་འཁོར་ལོ་དང་། དབང་པོ་སྦས་པ་དང་། ཨ་ན་བ་ཏི་ཛ་ཏ་ཀ་དང་། སྔུན་མ་དང་། མིག་གི་མཆི་མས་སྦགས་པའི་ཕྱེ་མ་ནི་མིའི་བདག་པོའི་
བུད་མེད་ཀྱང་དེ་མ་ཐག་ཏུ་དབང་དུ་བྱེད་དོ། །གསར་དུ་བག་མ་བྱས་པའི་ཁྱོ་ག་ཤི་བའི་མི་རོའི་མེ་ཏོག་དང་། བན་དུ་ཀ་འཕྲོག་བྱེད་ཀྱི་སྤྱི་བོར་འཁོད་པའི་མེ་ཏོག་དང་། མི་ཤི་བའི་བུད་མེད་དང་ལྷན་ཅིག་ཏུ་བསྲེགས་པའི་ཐལ་བ་དང་བཅས་
པས་བུད་མེད་ལ་བསྣུན་པ་ཙམ་གྱི་རང་གི་ཕྱི་ནས་འོང་ངོ་། །ཁྱབ་འཇུག་གནོད་པ་དང་། དབང་པོ་སྦས་པ་དང་། ལག་ཁྲ་ན་དང་། སྔུན་མ་དང་བཅས་པའི་སྦྲུལ་གྱི་ཞང་པོ་དང་། མིག་གི་མཆི་མས་སྦངས་པའི་ཕྱི་མ་དང་། དབང་པོའི་ཆུང་མ་ཤི་ཙ་འོང་
དེ་མ་ཐག་ཏུ་དབང་དུ་བྱེད་དོ། །ལག་པ་གཉིས་མཉམ་པར་བྱས་ཏེ་ཐལ་མོ་གཉིས་བསྣོལ་བར་བྱ་བ་འམ། ཁ་བྱེ་བར་བྱའོ། །མཐེབ་ཆེན་གྱི་སྲིན་ལག་གཉིས་གཟུང་སྟེ་གུང་མོའི་སོར་མོ་གཉིས་ཡང་དག་པར་སྦྱར་ལ་སྡིགས་མཛུབ་གཉིས་
འཁྱིལ་པའི་རྣམ་པར་བྱས་ཏེ། སྐྱིལ་དཀྲུང་དུ་གནས་པས་ལྟེ་བའི་ཕྱོགསུ་དགོད་དོ། །ཕྱག་རྒྱ་མཆོག་གི་གཙོ་བོ་འདི། །ལས་རྣམས་ཀུན་ལ་སྦྱར་བར་བྱ། །མཆོག་ལ་རབ་ཏུ་བསྔགས་པ་སྟེ། །ཐ་མ་ཡང་ནི་འབྲིང་ལ་ཡང་། །མྱུར་དུ་དངོས་གྲུབ་
འདི་ཡིས་བྱེད། །ཐཾད་དུ་འགྲུབ་མཆོད་པའོ། །བསོད་ནམས་ཆེན་པོ་དག་བྱེད་པ། །བཀྲ་ཤིས་སྐྱོན་རྣམས་མེད་པར་བྱེད། །སྡིག་པ་ཐམས་ཅད་འཇོམ་བྱེད་པའི། །ཕྱག་རྒྱ་འདི་ནི་དངོས་གྲུབ་རྒྱུ། །འདི་ནི་སྦྱོར་བ་བཞན་ཡིན་ཏེ། །གསེར་གྱི་མདོག་གི་
ཕག་བསྒོམས་ལ་དེའི་སྟེང་དུ་འོད་ཟེར་ཅན་མ་གོས་དཀར་པོའི་ཤམ་ཐབས་ཅན་འཕགས་པའི་ཚོགས་ཀྱིས་ཡོངས་སུ་བསྐོར་བར་བསྒོམ་པར་བྱའོ། །དེའི་དབུས་སུ་མཆོད་རྟེན་དང་། གཡོན་པའི་ཕྱག་ན་ཤིང་མྱ་ངན་མེད་ཀྱི་ཡལ་ག་
མེ་ཏོག་དང་བཅས་པའི་ཕྱག་ཅན་བསྒོམ་པར་བྱའོ། །འཇིག་པ་ཆེན་པོའི་དུས་སུ་བདག་ཉིད་དེ་བསམས་ཏེ་སྙིང་ཀར་རང་གི་ཆོས་གོས་ཀྱི་མཐའ་བཟུང་སྟེ་ལན་བདུན་དུ་སྔགས་ཏེ་མདུད་པ་བྱས་ཏེ་སྔགས་བཟླས་ཞིང་ལམ་དུ་འགྲོ་ན་
<pb id="97.192b"/>
རྐུན་མ་ལ་སོག་པའི་འཇིགས་པ་མི་འབྱུང་ངོ་། །དེ་ནས་གནས་བདེ་བར་ཕྱིན་ན་མདུད་པ་དགྲོལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་མཱ་རཱི་ཙྱཻ། དེ་བ་ཏཱ་ཧྲི་ད་ཡ་མཱ་བར་ཏ་ཡི་ཥྱ་མི། ཏདྱ་ཐཱ། ཨོྃ་བ་ཏཱ་ལི། བ་ཏཱ་ལི། བ་རཱ་ལི། བ་རཱ་ཧཱ་མུ་གི་སརྦ་དུ་
ཥྃ་ནཱྃ་ཙཀྵུརྨུ་ཁྃ་བན་དྷ་ནི་སྭཱ་ཧཱ། ཁ་འཆིང་བར་བྱེད་པའི་སྔགས་འདི་ཡིན་ནོ། །ཨོྃ་མཱ་རཱི་ཙྱཻ། དེ་བ་ཏཱ་ཡཻ། ཨོྃ་བ་དཱ་ལི། བ་རཱ་ལི། བ་རཱ་ཧཱ་མུ་ཁི། སརྦ་དུཥྚ་པྲ་དུཥྚཱ་ནཱྃ། གྲནྠི་བན་དྷ་མོ་སྭཱ་ཧཱ། འདི་ཡི་མདུད་པ་བྱ་སྟེ་མདུད་པ་ལན་བདུན་དུ་བྱས་
ལ་གཡོག་པོ་ཅི་སྙིད་པ་དེ་རྣམས་ལ་ཡང་མི་བཟུང་བར་སོ་སོར་མདུད་པ་བྱས་ལ་རང་ཉིད་གྱི་མདུན་དུ་དགྲོལ་དུ་གཞུག་གོ །དཀོན་མཆོག་གསུམ་ལ་ཕྱག་འཚལ་ལོ། །ཡང་དག་རྒྱལ་བ་རྣམས་ལ་ཕྱག་འཚལ་ལོ། །
འོད་ཟེར་ཅན་མ་ཡེ་ཤེས་མཚོ། །དེ་ཡི་མཉེས་ཐབས་བདག་གིས་བརྗོད། །བཏུས་ཤིང་མྱུར་ནུ་འགྲུབ་པའི་སྔགས། །མ་ལུས་སྟོང་པར་རྣམ་པར་བསྒོམ། །སྙིང་གར་ཡོངས་སུ་འཁོར་བ་རུ། །བློ་ལྡན་དབྱངས་ཡིག་དང་པོ་
ལས། །ཟླ་བའི་དཀྱིལ་འཁོར་དམིགས་བྱས་ལ། །དེ་སྟེང་གནས་པའི་ས་བོན་འདི། །གསེར་ནི་བསྲེགས་པ་ལྟ་བུའི་མདོག །འབར་ཞིང་འབར་བ་འཁྲུགས་བཟང་བ། །འཇིག་རྟེན་གསུཾ་སྒྲུབ་བསྒོམ་པར་བྱ། །ས་བོན་སྡེ་
ཚན་གཉིས་དང་པོ། །དབྱངས་ཡིག་བཞི་པོ་དབྱེ་བྱས་ལ། །དེ་ཉིད་སྦྱོར་བའི་འོད་ཟེར་ཅན། །དང་པོ་དེ་ཉིད་སྒོམ་པར་བྱ། །པད་མ་ཟླ་བའི་གདན་གནས་ཤིང་། །སྣ་ཚོགས་གོས་ནི་འཆང་བ་དང་། །སྒེག་པ་ལ་སོགས་རོ་དང་ལྡན། །བརྒྱད་ཀྱི་
ཕྱེད་ཀྱི་ཕྱག་གིས་བརྒྱན། །གཡོན་ན་ཞག་པ་ཡལ་ག་བསྣམས། །གཡས་ན་རྡོ་རྗེ་ལྕག་ཀྱུ་ཕྱག །སྙིང་གར་ཕྱག་རྒྱ་སྔགས་ལྡན་པས། །བལྟས་ན་དངོས་གྲུབ་ཐོབ་པར་བྱེད། །བསྐྱེད་རིམ་རྫོགས་རིམ་སྦྱོར་བ་ཡིས། །
རང་གི་དེ་ཉིད་རྫོགས་བྱས་ལ། །ཡི་གེའི་གྲངས་འབུམ་བཟླས་སྒོམ་བྱ། །དེ་ནས་དེ་ཉིད་གསུམ་དབྱེ་བས། །སྟོང་ཕྲག་ཁྲོ་བོ་སྦྱིན་སྲེག་བྱ། །དེ་ནས་ཆོས་ཕྲུལ་ཟླ་ཉ་དུས། །དངོས་གྲུབ་ཀུན་སྟེར་དཀྱིལ་འཁོར་དུ། །
<pb id="97.193a"/>
འཁྲུགས་ལ་རྒྱ་ཆེའི་མཆོད་པ་བྱས། །སྟོང་ཕྲག་བརྒྱད་ནི་བཟླས་བྱས་ན། །ངེས་པར་དངོས་གྲུབ་ཏུ་ནི་འགྱུར། །དེ་ནས་དེའི་ཕྱིར་བཅོམ་ལྡན་འདས་མ་འོད་ཟེར་ཅན་མའི་ལས་གཞན་གྱི་སྒྲུབ་པ་ཡིན་ཏེ་
ཁམ་སྐྱོང་གཉིས་ལ་མཱཾ་ཡིག་གི་དབུས་སུ་བསྒྲུབ་བྱའི་མིང་སྤེལ་བར་བྱས་ལ་ཐལ་བས་ཁམ་སྐྱོང་བཀང་སྟེ། སྐུད་པ་སེར་པོས་དཀྲིས་ལ། འོག་མའི་སྟེང་ནས་རྡོ་རྗེས་མནན་པ། གསང་བར་གཞག་སྟེ་རྩ་བའི་རིག་པ་བ་དཱ་
ལི་ལ་སོགས་པ་སྟོང་ཕྲག་བརྒྱད་བཟླས་ན་གང་དུ་འགྲོ་བར་འདོད་པ་དེར་འགྲོ་ཡང་འཇིགས་པ་དང་སྐྲག་པ་ཐམས་ཅད་ལས་གྲོལ་བར་བྱེད་དོ། །ཏད་ཡ་ཐཱ། ཨརྐ་མ་སི། མརྐ་མ་སི། ཨུརྨ་མ་སི། བ་ནཱ་མ་སི། ཨུ་དཱ་ཡ་
མ་སི། གུལ་མྨ་སི། ཙཱི་བ་ར་མ་སི། མ་ཧཱ་ཙཱི་བ་རཱ་མ་སི། ཨནྟ་རྡྷཱ་ན་མ་སི་སྭཱ་ཧཱ། ན་མོ་རཏྣ་ཏྲ་ཡཱ་ཡ། ཏད་ཡ་ཐཱ། ཨོྃ་ཨཱ་ར་ལི། ཧ་ལོ་ཀ་ནི། སཙྪ་ལོ་སརྦ་མུརྡྟི། རཀྵ་རཀྵ་མི། །སརྦ་བ་ཡེ་བྱ། ཨཱོྃ་མཱ་རཱི་ཙྱཻ་དེ་བ་ཏཱ་ཡཻ། བ་རཱ་ལི། བ་དཱ་ལི། བ་རཱ་ཧཱ་མུ་
ཁི་སརྦ་དུཥྚ་པྲ་དུཥྚཱ་ནཱྃ། མུ་ཁྃ་བནྡྷ་ནྃ་ཀུ་རུ་སྭཱ་ཧཱ། སྔོན་གྱི་ས་བོན་གྱི་ནང་དུ་སྒྲུབ་པ་པོ་སྐུལ་ཚེ་དང་ལྡན་པའི་མིང་བྲིས་ལ་ས་བོན་གྱི་ཕྱི་རོལ་དུ་རིག་པ་འཛིན་པ་བརྒྱད་དང་རྩ་བའི་སྔགས་དང་བཅས་པས་བྲིས་བར་བྱའོ། །ཐམས་
ཅད་དུ་ཡི་གེའི་མགོའི་ནང་ཏུ་བྱས་ཏེ། མ་ཏྲ་གསུམ་གྱིས་དཀྲིས་ལ་སྐྱེས་པ་ལ་ནི་གྲོ་ག་ལ་གུར་གུམ་གྱིས་བྲིས་ཤིང་བུད་མེད་ལ་ནི་གོ་རོ་ཙ་ན་ལ་བྲི་བར་བྱའོ། །ཡང་ན་གོས་ལ་བྲིས་ནས་རིག་པ་འཆང་བས་རིག་པ་བཅངས་ནས་འཇིགས་
པ་ཐམས་ཅད་ལས་བསྲུང་བར་འགྱུར་རོ། །ལྷ་དང་ལྷ་མ་ཡིན་རྣམས་དང་། གཞན་རྣམས་ཀྱིས་ཀྱང་གནོད་པར་མི་ནུས་སོ། །མངོན་པར་འདོད་པའི་སྔགས་ཀྱིས་དངོས་གྲུབ་ཐོབ་བོ། །གདུག་པ་ཅན་རྣམས་འཆིང་བར་འདོད་ན་སྔོན་
དུ་བསྟན་པའི་ས་བོན་གྱི་ལྟེ་བར་བན་དྷུ་བིན་ཞེས་བྱ་བའི་བསྐུལ་བའི་ཚིག་དང་ལྡན་པས་བསྒྲུབ་བྱའི་མིང་མངོན་པར་བྲིས་ཏེ་ཐལ་བའི་ཕྱེ་མས་བཀང་བས་ཁམ་སྐྱོང་ཁ་སྦྱོར་བྱས་ཏེ། དབེན་པའི་གནས་སུ་གཞག་པར་བྱས་ན་གདུག་
<pb id="97.193b"/>
པ་ཅན་རྣམས་བཅིང་བར་འགྱུར་རོ། །གསང་བ་ལ་དེ་ཉིད་འོན་ཀྱང་དུར་ཁྲོད་ཀྱི་ལས་ལ་བྲིས་ཏེ་དེ་ཉིད་དུ་སྦའོ། །མི་མཐོང་བར་བྱེད་པ་ནི་སྔོན་དུ་བསྟན་པའི་ས་བོན་གྱི་ལྟེ་བར་གདག་གི་དེ་ཉིད་སྤྲིན་སྔོན་པོ་ལྟ་བུར་བལྟའོ། །འཕྲོ་ཞིང་འབར་
བ་ནམ་མཁའ་ལྟ་བུར་བལྟ་སྟེ་ཡི་གེ་གྲངས་ཀྱི་འབུམ་བཟླའོ། །དེ་ནས་བཟུང་སྟེ་གང་དུ་ཡང་ཐོགས་པ་མེད་དོ། །ཐམས་ཅད་ཀྱིས་མི་ཤེས་པར་བྱ་བར་འདོད་ན་མངོན་དུ་བསྟན་པའི་ས་བོན་གྱི་ལྟེ་བར་བ་ཏཱ་ལི་ལ་སོག་པའི་སྔགས་
བྲིས་ལ་རྩ་བའི་སྔགས་བཅས་པ་ཁམ་སྐྱོང་ཁ་སྦྱོར་གྱི་ནང་དུ་བཞག་སྟེ། སྐུད་པ་སེར་པོས་དཀྲིས་ལ། དམར་པོ་དང་སེར་པོ་འབར་བ་འཁྲུགས་པའི་མེ་ཏོག་གིས་མཆོད་ལ་དབེན་པའི་གནས་སུ་བཞག་སྟེ། སྟོང་ཕྲག་བརྒྱད་
བཟླས་ན་གང་འདོད་པ་དེར་འགྲོ་ཡང་གདུག་པ་ཅན་ཐམས་ཅད་རྨོངས་ནས་གནས་པ་ཡིན་ཏེ་དེ་མི་མཐོང་ངོ་། །སྔོན་དུ་བསྟན་པའི་ས་བོན་གྱི་ལྟེ་བར་འཁོར་ལོ་རྩེབས་བརྒྱད་པ། དེའི་དབུས་སུ་བ་ཏཱ་ལི་ལ་སོགས་པའི་སྔགས་རེངས་
པར་གྱིས་ཤིག་ཅེས་བྱ་བའི་སྐུལ་ཚིག་དང་བཅས་པ་ཁམ་སྐྱོང་ལ་སོགས་པ་ལ་བྲིས་ཏེ་བསྒྲུབ་བྱ་སེར་པོ་འབར་ཞིང་འཁྲུག་པའི་འོད་ཀྱིས་ནམ་མཁའ་ཁྱབ་པར་དམིགས་ལ། དབེན་པའི་གནས་སུ་བཞག་ཏེ་མེ་ཏོག་
སེར་པོས་མཆོད་ནས་སྟོང་ཕྲག་བརྒྱད་བཟླས་ན་རྐུན་མ་རྣམས་དང་། གཡུལ་ངོའི་མཚོན་དང་དུག་དང་མེ་དང་གཞན་གྱི་དཔུང་ལ་སོགས་པ་དགོས་པ་ནི་ཐེ་རྩོམ་མེད་པར་རེངས་པར་བྱེད་དོ། །དེ་ནས་བཅོམ་ལྡན་འདས་མ་
མཆོག་ཏུ་གསང་བ་ལས་ཐམས་ཅད་ཡིད་བཞིན་ནོར་བུའི་འཁོར་ལོ་ཡིན་ཏེ། སྔོན་དུ་བསྟན་པའི་ས་བོན་གྱི་ལྟེ་བར་འཁོར་ལོ་རྩིབས་བརྒྱད་པ་བྱས་ཏེ། དེ་ལ་རྩིབས་བརྒྱད་པ་གོ་རིམ་བཞིན་དུ་ཨརྐྐ་མ་སི་ལ་སོགས་པའི་རིག་པ་བརྒྱད་བྲིས་
ལ་བ་ར་ལི་ལ་སོགས་པའི་རྩ་བའི་སྔགས་སྐུལ་ཚིག་དང་བཅས་པ་ཕྱི་རོལ་གྱི་མུ་ཁྱུད་ལ་བྲིའོ། །འཁོར་ལོའི་རྩིབས་ལ་རིགས་པའི་ལྷ་མོ་བྲིའོ། །དབུས་སུ་ནི་སྐུལ་ཚིག་དང་བཅས་པའི་མིང་བྲིས་ཏེ་ཞི་བ་དང་རྒྱས་པ་དང་། དབང་དང་དགུག་པ་
<pb id="97.194a"/>
དང་། བསད་པ་དང་། སྐྲད་པ་དང་། རེངས་པ་དང་། དབྱེ་བ་དང་། མངོན་སྤྱོད་ལ་སོགས་པའི་ལས་བྱེད་ན་མངོན་པར་འདོད་པའི་དབང་གིས་རིག་པའི་རྒྱལ་མོ་ཕྱོགས་སྐྱོང་མ་ཆེན་མོ་འདིས་ཡིད་བཞིན་གྱི་ནོར་བུའི་མཆོག་སྒྲུབ་
པ་པོ་རྣམས་གང་འདོད་པ་བྱེད་དོ། །འཕགས་མ་འོད་ཟེར་ཅན་མ་རིག་པའི་རྒྱལ་མོའི་ཡིད་བཞིན་ཀྱི་ནོར་བུའི་འཁོར་ལོ་འོ། །དེ་ནས་གཞན་ཡང་བཤད་བྱ་བ། །འོད་ཟེར་ཅན་གྱི་རྟོག་པ་མཆོག །དང་པོ་གུར་གུམ་གྱིས་གྲོ་ག་ལ་
བཅོམ་ལྡན་འདས་མ་གཡས་གཡོན་གཉིས་ཀྱིས་རྡོ་རྡྲེ་ཕག་མོའི་ཞལ་སྔོན་པོའི་ཞལ་འཇིགས་པ་བྲིས་ལ་འོ་མའི་ནང་དུ་བཅུག་ལ་དཀར་པོས་མཆོད་ཅིང་གོས་དཀར་པོ་བྲིས་པ་ནི་ཞི་བར་འགྱུར་རོ། །རྒྱས་པ་ལ་ནི་གིའུ་ཝང་
དང་མར་བསྲེས་པས་བྲིས་ལ་ཁམ་སྐྱོང་ཁ་སྦྱར་གྱི་ནང་དུ་བཞག་ཏེ་ཆུའི་ནང་དུ་བཅུག་ན་རྒྱས་པར་འགྱུར་རོ། །ཉེ་བར་འཚེ་བ་ཐམས་ཅད་ལ་གཞོན་ནུ་མས་བཀལ་བའི་རས་ལ་ཀ་ར་བཱི་རའི་སྨྱུག་གུས་གེའུ་ཝང་ལ་མངར་གསུཾ་
གྱི་ནང་དུ་བཅུག་སྟེ་སྔགས་བཟླས་པ་བྱས་ན་ཉེ་བར་འཚེ་བ་ཆེན་པོ་ལས་ཐར་བར་འགྱུར་རོ། །མངོན་སྤྱོད་ཀྱི་ལས་ལ་ནི་དུར་ཁྲོད་ཀྱི་རས་མཚོན་གྱིས་མ་བཅད་པའི་རས་ལ་དུག་ལ་སོགས་པས་བྲིས་ཏེ་ཆུ་ངོགས་ཀྱི་ས་དང་། རྒྱལ་པོའི་
སྒོའི་ས་དང་། ལཾ་གྱི་གཞི་མདོའི་ས་དང་། གླང་བུའི་རྭ་ལ་སྦྱར་བའི་ས་དང་། བསྒྲུབ་བྱའི་ཆུ་བཏུང་བའི་ས་དང་། ས་ལྔ་ལས་བསྒྲུབ་བྱའི་གཟུགས་བརྙན་བྱས་ཏེ་དེའི་ནང་དུ་བཅུག་ལ་ཚ་བའི་མར་གྱིས་བྱུགས་ཏེ་དུར་ཁྲོད་དུ་སྦས་ལ་ཧེ་རུ་ཀ་ཡོན་བརྐྱང་
བའི་ཞབས་ཀྱིས་གནས་ཤིང་ཁམས་གསུམ་རྣམ་པར་རྒྱལ་བའི་སྦྱོར་བ་དང་ལྡན་པས་སྔགས་རྒྱ་ཕྲག་བརྒྱད་བཟླས་ན་དེ་མ་ཐག་ཏུ་མཆིའོ། །ཡང་ན་སེང་ལྡེང་གི་ཕུར་བུས་བཏབ་ལ་དུར་ཁྲོད་མེ་ལ་གདུང་བར་བྱས་ན་དེ་མ་ཐག་ཏུ་འཆིའོ། །
སྐྲོད་པ་ཡིན་ན་རས་དེ་ཉིད་ལ་བྱ་རོག་གི་སྨྱུག་གུས་ཁྱིའི་འོ་མ་དང་། ད་དུ་རའི་ཁུ་བ་དང་དུར་ཁྲོད་ཀྱི་སོལ་བ་དང་བསྲེས་པས་བྲིའོ། །འབྲས་ཀྱི་ཁུ་བ་ལ་གཟུགས་བརྙན་བྱས་ཏེ་དེའི་ནང་དུ་ལམ་གྱི་བཞི་མདོར་བརྐྐོས་ཏེ་སྦས་ལ་གཤིན་
<pb id="97.194b"/>
རྗེ་གཤེད་ཀྱི་སྔགས་ཀྱི་རྣལ་འབྱོར་གྱི་བཟླས་པ་དྲན་ན་དཔག་ཚད་བརྒྱ་ཡིན་ཡང་མི་གནས་སོ། །དབྱེ་བ་ནི་གོས་དེ་ལ་འུག་པའི་སྒྲོའི་སྨྱུག་གུས་དེ་ཉིད་ཀྱི་སོལ་བས་འཁོར་ལོ་ལ་སོགས་པ་བྲིས་ལ་ཆུ་ངོགས་གཉིས་
ཀྱི་ལྷོའི་ཕྱོགས་ཀྱི་ས་བླངས་ལ་བསྒྲུབ་བྱའི་གཟུགས་བརྙན་བྱས་ལ་དེའི་ནང་དུ་བཅུག་ཏེ། དེ་ནས་གཉིས་རྒྱབ་སྤྲད་ལ་སྐྲའི་ཐེ་གུ་དཀྲི་བར་བྱའོ། །དུར་ཁྲོད་དུ་བཞག་ལ་དེའི་སྟེང་དུ་ལྕི་བའི་ཉལ་ཉིལ་ལ་དུར་ཁྲོད་ཀྱི་ཤིང་གི་མེས་སྲོ་
ཞིང་གདུང་བར་བྱས་ན་དེ་མ་ཐག་ཏུ་འཕྲོག་བྱེད་དང་ཆུང་མ་ཡང་འབྱེད་པར་བྱེད་ན་ས་གཞིའི་སྐྱེ་བོའི་བུད་མེད་ལྟ་སྨོས་ཀྱང་ཅི་དགོས། རེངས་པར་བྱེད་ན་གོས་དེ་ཉིད་ལ་ཡུང་བས་བྲིས་ལ་ཁུ་བ་སེར་པོ་ལ་བྱས་པའི་རྗེ་བཙུན་མའི་
ལྟོ་བར་དེ་ལས་བྱས་པའི་བསྒྲུབ་བྱའི་གཟུགས་བརྙན་བཅུག་སྟེ་མེ་ཏོག་སེར་པོས་མཆོད་ན་ཞག་བདུན་གྱི་དགྲ་ཆེན་པོ་ཡང་རེངས་པར་བྱེད་དོ། །གཞན་གྱི་དཔུང་རེངས་པར་བྱེད་ན་དེ་གཉིས་ཀྱི་གོས་ལ་བྱི་བའི་ཁྲག་གི་ཡལ་
ག་བདུན་གྱི་སྨྱུག་གུས་དྲིས་ལ་དེ་ལ་ཕྱུགས་ཀྱི་རྭས་བཏོན་པའི་ས་དང་། ལམ་བཞི་མདོའི་ས་དང་། རྒྱལ་པོའི་སྒོའི་ས་དང་། ཆུ་ཀླུང་གི་ངོགས་གཉིས་ཀྱི་ས་ལས་ཚོགས་བདག་བྱས་ཏེ། དེའི་ལྟོ་བར་བཅུག་ནས་ལམ་གྱི་བཞི་མདོར་
བརྐོས་ཏེ་སྦས་ལ་ཁམས་གསུམ་རྣམ་པར་རྒྱལ་བའི་རྣལ་འབྱོར་གྱི་སྔགས་འདི་བཟླས་པར་བྱའོ། །དགུག་པ་ནི་བུད་མེད་ཀྱི་ཐོད་པ་ལ་གིའུ་ཝང་དང་ཕག་པའི་ཚིལ་བྱ་མཆིལ་པིའི་ཤོག་པའི་སྨྱུག་གུས་བྲིས་ལ་ས་ལ་
མ་ལྷུང་བའི་ལྕི་བས་དཀྱིལ་འཁོར་བྱས་ལ་སྐྲའི་ཐེ་གུ་ལྡན་པས་དེར་བཞག་ན་འགུག་པར་བྱེད་དོ། །སྐུལ་ཚིག་དང་བཅས་པས་བཟླས་བརྗོད་བྱའོ། །རིལ་པོས་འགུག་པ་ལ་ནི་དེ་ཁོ་ན་བཞིན་དུ་བྲིས་ལ་དེའི་སྟེང་ཏུ་སེང་
ལྡེང་གི་མེ་ལ་གདུང་བར་བྱས་ན་དཔག་ཚད་བརྒྱ་ན་གནས་ཀྱང་འགུགས་སོ། །སྐྱེས་པ་ནི་དེ་ཉིད་ཀྱི་ཐོད་པ་ལ་སྔོན་བཞིན་དུ་བྱའོ། །ཆར་མེད་པའི་དུསུ་ཨུ་དུམ་བ་རའི་ཤིང་ལེབ་ལ་ཙན་དན་དཀར་པོ་ལ་རྨ་བྱའི་སྒྲོའི་སྨྱུག་གུས་
<pb id="97.195a"/>
འཁོར་ལོ་བྲིས་ལ་འོག་ཏུ་ཀླུའི་རྒྱལ་པོའི་གཟུགས་གྲོག་མཁར་གྱི་སས་བྱས་ལ་དྲི་ཞིམ་པོའི་པད་མ་འདབ་མ་བརྒྱད་པའི་རྫིངས་བུར་བཞག་ལ། ཀ་ར་བཱི་ར་དང་ནཱ་ག་པུས་པའི་མཆོད་པ་བྱའོ། །ནཱ་ག་པུས་པའི་
ཕྱེ་མ་དང་གུ་གུལ་གྱི་བདུག་སྤོས་བསྲེས་སྟོབས་པོ་ཆེའི་རྣལ་འབྱོར་གྱིས་གནས་ལ་བསྒྲུབ་བྱའི་སྔགས་ཀྱི་ཡི་གེ་མུའི་མཐའ་ཅན་དུ་བཟླས་ཤིང་ཤིང་ལེབ་དེ་ཉིད་བཟུང་ཞིང་བཅོམ་ལྡན་འདས་མ་འོ་མའི་མཚོར་གཤེགས་
པར་བསམ་ན་འཕྲལ་དུ་ཆར་འབེབས་སོ། །ཡང་ན་གལ་ཏེ་ཆར་མི་འབེབ་ན་དེའི་ཚེ་བཅྡོཾས་མ་ལ་བློ་དང་ལྡན་པས་གཏུམ་པོའི་ས་བོན་གྱི་བསྣུན་པར་བྱའོ། །རིངས་པ་ལ་ནི་ཁ་འོག་ཏུ་བལྟས་ལ་བཞག་སྟེ་ཐལ་བར་
བསྣུན་པར་བྱའོ། །ཕན་ཚུན་དུ་འཐུན་པར་བྱའི་སྦྱོར་བ་ནི་མ་ཏམ་གའི་རས་ལ་དུར་ཁྲོད་ཀྱི་སོལ་བ་དང་ཀུ་ཤའི་ཁུ་བས་འཁོར་ལོ་བྲིས་ལ་རྐང་པ་གཡོན་པས་མནན་ཏེ་སྐུད་པ་དང་ལྕག་ཀྱུ་བཟུང་བའི་བརྡ་མཆོག་
གིས་རྣལ་འབྱོར་གྱི་ས་ལ་དྲུད་པར་བྱའོ། །གཞན་ཡང་རིག་སྔགས་བཅོད་པ་ནི་ཐུན་མོང་གི་རས་ལ་ཆུ་ཤིང་གི་ལོ་མའི་ཁུ་བས་ཆུས་ཁྱེར་བའི་ཤིང་གི་སྨྱུག་གུས་འཁོར་ལོ་བྲིས་ལ་གཅེར་བུ་སྐྲ་གྲོལ་བ་ཞི་བའི་གནས་སུ་འཁོར་ལོ་
བསྒྱུར་བ་ལྟ་བུའི་གོ་འཕང་གི་རྒྱལ་མཚན་གྱི་མགོ་ལ་བཞུགས་སུ་གསོལ་ལོ། །བཅིངས་པ་ལ་ནི་ས་ལ་སོགས་པ་ལ་བསྒྲུབ་པ་བྱས་ལ། ཞི་བའི་གནས་སུ་དཀྱིལ་འཁོར་གྲུ་གསུམ་པའི་དབུསུ་བྱི་ལའི་ཁྲག་གིས་འཁོར་ལོ་བྲིས་ལ་དེའི་
ནང་དུ་བཅུག་ཏེ་མ་མོའི་ཁང་པར་སྦས་ན་ཕན་ཚུན་འབྱེ་ཞིང་མི་མཐུན་པ་ཆེན་པོར་འགྱུར་རོ། །རྨོངས་པར་བྱ་བ་ལ་ནི་ཐོད་ལོ་སྐོར་གྱིས་དབྱུག་པ་ལ་དུག་གིས་སྦྲུལ་བྲིས་ཏེ་སྦྲུལ་མགོ་གསུཾ་པ་གཡོན་པའི་ལག་པས་བཟུང་ནས་མདུན་དུ་
དགྲ་ལ་བསྡིགས་པ། ཟླ་བ་དང་ཉི་མ་གཉིས་ལན་ཉི་ཤུ་ཙ་གཅིག་ཏུ་གཡས་སྐོར་དུ་སྒོམ་པར་བྱའོ། །སྤེལ་ཚིག་དང་བཅས་པའི་སྔགས་བཟླས་སྟེ་དབྱུག་པའི་སྟེང་གི་རྩེ་མོ་ལ་རྡོ་རྗེ་རྩེ་གསུཾ་པ། འོག་གི་རྩེ་མོ་ལ་རྡོ་རྗེ་རྩེ་ཅིག་པ་བྱས་ན་རྐུན་མ་
<pb id="97.195b"/>
ལ་སོག་པས་གནོད་པར་མི་འགྱུར་རོ། །དབྱུག་པ་དེ་འཇིགས་པ་ཆེན་པོ་ལ་ཡང་ཁྱེར་ཞིང་ཡི་གེ་དྲུག་པ་བཟླས་ན་འཇིགས་པ་ཐཾད་ལས་ཡོངསུ་སྲུང་བར་འགྱུར་རོ། །འོག་དུ་ཟླ་བའི་དཀྱིལ་འཁོར་གྱི་སྟེང་དུ་ཡང་ཟླ་བའི་དཀྱིལ་འཁོར་
ཨ་ལས་སྐྱེ་པ་དེར་བདག་ཉིད་ཡིབ་པར་བྱའོ། །འོད་ཟེར་ཅན་བདག་ལ་སྐྱོབ་ཤིག་ཅེས་བྱ་བ་ལ་སོགས་པ་སྔོན་དུ་བསྟན་པའི་སྔགས་ཟླས་པ་བྱའོ། །ཟླ་བ་དང་ཉི་མ་ཕན་ཚུན་འོད་ཟེར་གཉིས་འདྲེས་པ་ནི་འཇིགས་པ་ཐཾད་ཀྱི་དུས་སུའོ། །ཉལ་བའི་
དུསུ་མལ་སྟན་ལ་འདུག་ཏེ་ཙྱཻའི་ཡི་གེ་མངོན་པར་བྲིས་ལ་རྐང་པ་གཡོན་པས་བཞག་སྟེ་མི་སྐྱོད་པ་སྒོམ་པར་བྱའོ། །དེས་ནི་རྐུན་མས་མི་ཚུགས་ཏེ་བཅིངས་ནས་རྨོངས་ནས་འདུག་གོ །ཡང་ན་བཅོམ་ལྡན་འདས་མ་ནི་ལས་ཀྱི་རྗེས་སུ་
འབྲང་བའི་མདོག་ཡིན་ཏེ་དབང་ལ་ནི་དམར་པོ་ཕྱག་གཉིས་པ་བཞུ་དང་མདའ་བསྣམས་པའི་ཕྱག་ཅན་ཉི་མའི་དཀྱིལ་འཁོར་ལ་གནས་པའོ། །ཞི་བ་ལ་ནི་དཀར་པོ་ཕྱག་བཞི་པ་ཅིག་ན་མཆོག་སྦྱིན་པ། གཉིས་པ་ན་རྡོ་རྗེ་དང་། གཡོན་པའི་
དང་པོ་ན་ཤིང་མྱ་ངན་མེད་པའི་ཡལ་ག །གཉི་པ་ན་མི་འཇིགས་པའི་ཕྱག་རྒྱ་མཛད་པ་པད་མ་དཀར་པོ་ལ་གནས་པའོ། །རྒྱས་པ་ལ་ནི་ཕྱག་བཞི་པ། ཅུང་ཟད་དཀར་བ་ཕྱག་གཉིས་པ་ན་དགྲ་སྟ་དང་ཞགས་པ་བསྣམ་པའོ། །བཅིངས་པ་གྲོལ་
བར་བྱེད་པ་ནི་ལྗང་ཁུ་ཕྱག་གཉིས་པ་ཞགས་པ་དང་དགྲ་སྟ་བསྣམས་པའོ། །མངོན་སྤྱོད་ལ་ནི་ནག་མོ་ཕྱག་བཞི་པ་གཡས་པ་ན་རལ་གྲི་དང་ཕྱག་གཞན་ཐོ་བའོ། །གཡོན་པ་ན་ཐོད་པའོ། །གཞན་སྡིགས་མཛུབ་བོ། །སྐྲོད་པ་ལ་ནི་དུ་བའི་མདོག་
ཅན་ཕྱག་གཉིས་པ་ཞགས་པ་དང་དགྲ་སྟའི་ཕྱག་གོ །དབྱེ་བ་ལ་ནི་སྔོན་མོ་ཕྱག་བཞི་པ། གཡས་ན་རལ་གྲི་དང་དབྱུག་པ། གཡོན་ན་ཐོད་པ་དང་མྱ་ངན་མེད་དོ། །རེངས་པ་ལ་མདོག་སེར་ལ་ཕྱག་དྲུག་པ་གཡས་ན་རྡོ་རྗེ་དང་ཁབ་དང་མདའ་དང་གཡོན་
ན་ཞགས་པ་དང་བཞུ་དང་མྱ་ངན་མེད་པའི་ཡལ་གའོ། །གཞན་གྱི་དཔུང་རེངས་པར་བྱེད་པ་ལ་གཟུགས་འབར་ཞིང་འཁྲུག་པ་མི་བཟད་པ། ཕྱག་བཅུ་གཉིས་པ། སྣ་ཚོགས་པའི་ཕྱག་མཚན་འཆང་བ་ཞལ་དྲུག་པ། ཞབས་དྲུག་པ་དང་པོའི་ཞལ་
<pb id="97.196a"/>
དམར་པོ་གཡས་ནག་པོ། གཡོན་དཀར་པོ་ཅུང་ཞིག་ཁྲོ་བ་དང་བཅས་ཤིང་མཆེ་གཙིགས་པའི་ཞལ་ལོ། །གཡོན་པ་སེར་པོ་ཅུང་ཞིག་བཞད་པའི་ཞལ་སངས་རྒྱས་ཀྱི་ཞལ་གཡོན་པའོ། །སྟེང་དུ་ནི་འཕགས་པའི་ཞལ་ལོ། །གཡས་ན་ནི་མདུང་ཐུང་
དང་རྡོ་རྗེ་དང་མདའ་དང་། དབྱུག་པ་དང་། དགྲ་སྟ་དང་། རལ་གྲི་བསྣཾས་པའོ། །གཡོན་གྱི་དང་པོ་ན་སྡིག་འཛུབ་དང་། མྱ་ངན་མེད་ཀྱི་ཡལ་ག་དང་ཁ་ཊྭཱྃ་ག་དང་ཐོད་པ་དང་རྩེ་གསུཾ་དང་མི་མགོ་ཆུང་བའོ། །དགུག་པ་ལ་ནི་དཀར་པོ་ཕྱག་བཞི་པ། ཞལ་གསུམ་གཡས་
ན་ལྕག་ཀྱུ་དང་མདའ་གཡོན་ན་ཞགས་པ་དང་ཐོད་པའོ། །དབུ་མ་ནི་གསེར་ལྟ་བུའི་མདོག་གཡས་པ་ནི་གནག་པ། གཡོན་དམར་བ་ཕན་ཚུན་ཐུན་པར་བྱེད་པའི་དུསུ་ཞལ་གཉིས་ནི་ནག་པོ་སྟེ་རྟ་དང་ཕག་གི་ཞལ་ལོ། །གཡས་ན་རལ་གྲི་དང་རྩེ་གསུཾ་རྡོ་རྗེའོ་གཡོན་
ན་ཡི་དགས་དང་ཐོད་པའོ། །དེ་ལྟར་གཉིས་ཀ་ཡང་ཏེ་གཞན་གྱི་རིག་སྔགས་བཅོད་པ་ནི་ཏིང་ངེ་འཛིན་གྱི་ཕྱག་རྒྱ་དང་མྱ་ངན་མེད་ཀྱི་སྡོང་པོ་ལ་བརྟེན་པའོ། །ན་མོ་རཏྣ་ཏྲ་ཡཱ་ཡ། མ་ས་ཙིཏྟེ། བ་ཏྲཱ་ཡེ། ཧྲྀ་ད་ཡ་བརྟྟ་བྱ་བ་མེ། ཏདྱ་ཐཱ། བ་ཏཱ་ལི། བ་དཱ་ལི། བ་རཱ་ལི། བ་རཱ་ཧ་མུ་ཁི། སརྦ་དུ་
ཥྚཱ་ནཱྃ། ཙཀྵུརྨུ་ཁྃ། བནྡྷ་བནྡྷ། ཛམྦྷ་ཡ་ཛམྦྷ་ཡ། སྟམྦྷ་ཡ་སྟམྦྷ་ཡ། མོ་ཧ་ཡ་མོ་ཧ་ཡ། ཧྲིཿཧཱུྃ་ཕཊ་སྭཱ་ཧཱ། མའི་ཡི་གེ་ལས་ཁ་རུ་ཟླུམ་པོ་ཉི་མའི་དཀྱིལ་འཁོར་རོ། །སའི་ཡི་གེ་ལས་མགོ་བོ་དང་རྒྱབ་དུ་ཟླ་བའི་དཀྱིལ་འཁོར་རོ། །ཙའི་ཡི་གེ་སྙིང་གར་
སྒོམ་པར་བྱའོ། །བ་ཏཱ་ལི་ནི་དཔུང་པ་གཡས་པ་ལའོ། །བ་དཱ་ལི་ནི་གཡོན་པའི་དཔུང་པ་ལའོ། །བ་རཱ་ལི་ནི་གཡས་པའི་པུས་མོ་ལའོ། །བ་རཱ་ཧཱ་མུ་ཁི་ནི་གཡོན་པའི་པུས་མོ་ལའོ། །སརྦ་དུཥྚ་ནཱྃ་ཙཀྵུ་རྨུ་ཁྃ་བནྡྷ་བནྡྷ་ནི་གཡས་ཀྱི་གཞོགས་ལའོ། །ཛམྦྷ་ཡ་ཛམྦྷ་ཡ་
ཡང་རྒྱབ་ཏུའོ། །སྟམྦྷ་ཡ་སྟམྦྷ་ཡ་ནི་གཡོན་པའི་གཞོགས་ལའོ། །མོ་ཧ་ཡ་མོ་ཧ་ཡ་ནི་ནུ་མ་གཉིས་ཀྱི་བར་ལའོ། །ཧྲིཿནི་ཡན་ལག་ཐམས་ཅད་ལ་དགོད་དོ། །ཧཱུྃ་ནི་གསལ་བར་བྱས་པའོ། །ཕཊ་ནི་ལོང་བར་བྱེད་པའོ། །སྭཱ་ཧཱ་ནི་ཚིམ་པར་བྱེད་པའོ། །ཐལ་
མོ་མཉམ་པར་བྱས་ལ་བསྡིགས་མཛུབ་གཉིས་ཀྱི་མཐེ་བོང་གཉིས་ཀྱི་བར་དུ་བཞག་པ་ནི་ཡན་ལག་གི་ཕྱག་རྒྱ་སྟེ་འདི་ཡིས་ཡན་ལག་ཐྃད་ལ་ཆོ་ག་བྱའོ། །འོད་ཟེར་ཅན་འབྱུང་བའི་རྒྱུད་སྟོང་ཕྲག་བཅུ་གཉིས་པ་ལས་མཆོག་ཏུ་ཤིན་དུ་