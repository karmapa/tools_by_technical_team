<pb id="92.36a"/>
བཞུགས་སོ། །དེ་ནས་དཀྱིལ་འཁོར་འབྱུང་སྟེ། འཁོར་ལོའི་དཀྱིལ་འཁོར་བྲིས་པ་དེར་བྱམས་པ་བཞག་སྟེ། དེ་བཞིན་གཤེགས་པ་བཞི་དང་བྱང་ཆུབ་སེམས་དཔའ་བཞི་བྱ་སྟེ། གོ་ཆ་བརྟན་པའི་ཕྱག་རྒྱས་
ཞུགས་ལ་འདི་ཞེས་བརྗོད་དོ། །བཛྲ་དྲྀ་དྷ་ཏིཥྛ། དེ་ནས་བྱམས་པའི་ཏིང་ངེ་འཛིན་ལ་སྙོམས་པར་ཞུགས་ནས་སློབ་མ་དེ་བཞིན་དུ་དཀྱིལ་འཁོར་ཆེན་པོ་ཐམས་ཅད་དུ་འཇུག་པའི་ཚུལ་གྱིས་བཙུད་དོ། །བཙུད་ནས་བྱམས་པ་ཆེན་པོའི་
ཕྱག་རྒྱ་བསླབ་སྟེ། དེ་ནས་གོ་ཆས་བསྐོན་ནོ། །བརྟན་པ་ཆེན་པོ་ཞེས་བྱ་བའི་དཀྱིལ་འཁོར་རོ། །དེ་ནས་བྱམས་པའི་དཀྱིལ་འཁོར་འབྱུང་སྟེ། བྱམས་པས་ཞུགས་ལ་བྱམས་པའི་ཏིང་ངེ་འཛིན་སྒྲུབས་ཤིག །བྱམས་པའི་དཀྱིལ་
འཁོར་རོ། །དཀྱིལ་འཁོར་དུ་བཅུག་ལ་འདི་ཞེས་བརྗོད་དོ། །རངས་སམ་ཡང་ན་ཁྲོས་ཀྱང་རུང་། །མཛའ་དང་སྡང་བ་དེ་བཞིན་ཏེ། །འགྲོ་ལས་གལ་ཏེ་རྒྱལ་འདོད་ན། །བྱམས་པ་ཆེན་པོ་བསྒོམ་པར་གྱིས། །དམ་ཚིག་གི་དཀྱིལ་
འཁོར་རོ། །དེ་ནས་དཀྱིལ་འཁོར་དུ་བཙུད་ལ་འདི་བསླབ་བོ། །སངས་རྒྱས་ཐམས་ཅད་ལ་ཕྱག་འཚལ་ལོ། །སེམས་ཅན་ཐམས་ཅད་དགེ་བར་གྱུར་ཅིག །འབྱུང་པོ་ཐམས་ཅད་ལ་བྱམས་པ་དང་། བྱོལ་སོང་ཐམས་ཅད་
ལ་མི་འཇིགས་པ་སྦྱིན་ནོ། །ལས་ཀྱི་དཀྱིལ་འཁོར་རོ། །བྱམས་པ་བསྒོམས་པས་གྲུབ་པ་ཐམས་ཅད་ཅི་འདོད་པའི་སྒྲུབ་པས་བསྒྲུབ་བོ། །ལས་རྣམས་ཀྱང་ཡིད་ཀྱིས་ཅི་དད་པའི་ཆོ་ག་དང་བྱམས་པས་བསྒྲུབས་ཤིག །
འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་ལས་བྱམས་པའི་རྟོག་པའོ།།  །།<head n="3" t="རིག་པའི་བློན་པོ་ཆེན་པོའི་རྟོག་པ།" type="lewu" zh="85.102"/><bampo n="466.3"/>དེ་ནས་བཅོམ་ལྡན་འདས་ཀྱི་ཞབས་ལ་རྡོ་རྗེ་རིག་པའི་དམ་པ་ལ་སོགས་པས་མགོ་བོས་ཕྱག་
འཚལ་ཏེ། འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་འདིར་རང་གི་སྙིང་པོ་ཕུལ་བ། ཨོྃ་དྲི། ཨོྃ་བྷིན་ད་བཛྲ་ཤཱུ་ལ། ཨོྃ་ཙྪིན་དྷ་ཧཱུྃ་ཙཀྲ་ཕཊ། ཨོྃ་བྷཱུར་བྷ་བ་སྭཿསྭཱ་ཧཱ། ཨོྃ་ཧ་ན་བྷིན་ད་
<pb id="92.36b"/>
བཛྲ་ཧཱུྃ་ཕཊ། ཨོྃ་ལ་ལ་ལ་ལ་ཨ་བྷི་ཥ་གྷཎྚ་ཊན། དེ་ནས་དེ་དག་གི་དཀྱིལ་འཁོར་འབྱུང་སྟེ། དཀྱིལ་འཁོར་ཟླུམ་པོའི་དཀྱིལ་འཁོར་གྱི་གྲྭའི་སྲད་བུའི་དབུས་སུ་དབང་ཕྱུག་ཆེན་པོ་བྲི། དེར་གཞན་དག་ཀྱང་རིམ་གྱིས་ཐམས་
ཅད་དུ་བྲི་བ་འམ། བཞག་པ་འམ་མཐར་ན་ཚོན་གྱི་ཐིག་ལེ་ཡང་བཞག་གོ། །དེ་ནས་ཐོག་མར་སློབ་དཔོན་གྱིས་གསལ་ཕུར་གསུམ་པའི་རྟགས་ཀྱི་ཕྱག་རྒྱ་བཅིངས་ལ་འདུག་གོ། །གཡོན་ལོགས་ནས་རྡོ་རྗེའི་སློབ་མ་ཡང་བཅུག་སྟེ། 
དེ་ནས་ཕྱག་རྒྱ་ཡང་བསླབ་བོ། །དེ་ཕྱིན་ཅད་ཐམས་ཅད་འགྲུབ་ཅིང་འཇིག་རྟེན་ཐམས་ཅད་ཀྱི་རིག་འཛིན་དུ་འགྱུར་རོ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་ལས་རིག་པའི་བློན་པོ་ཆེན་པོའི་རྟོག་
པའོ།།  །།<head n="3" t="རྡོ་རྗེ་ཁྲོ་བོའི་རྟོག་པ།" type="lewu" zh="85.103"/>དེ་ནས་རྡོ་རྗེ་འཁྱིལ་པ་ལ་སོགས་པ་རྡོ་རྗེ་ཁྲོ་བོས་འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་འདིར་རང་གི་སྙིང་པོ་ཕུལ་བ། ཨོྃ་ཨ་མྲྀ་ཏ་ཀུཎ་ཌ་ལི་ཁ་ཁ་ཁ་ཁ་ཀྲོ་དྷ་ཛྭཱ་ལཱ་མཱ་
ལ་ཧཱུྃ་ཕཊ། ཨོྃ་མ་ཧཱ་པྲཱ་བ་སྥོ་ཊ་ཡ་ཧཱུྃ་ཕཊ། ཨོྃ་ཀཱ་ལ་དཎ་ཌ་ཧ་ན་ཧ་ན་ཧཱུྃ་ཕཊ། ཨོྃ་ཀཱ་ལ་པྲ་ཤཱ་གྲ་ཨཱ་ཀཌྜྷ་ཧཱུྃ་ཕཊ། དེ་ནས་དེ་དག་གི་དཀྱིལ་འཁོར་འབྱུང་སྟེ། དཀྱིལ་འཁོར་གྲུ་བཞི་པ་བྲིས་ལ་དེའི་དབུས་སུ་རྡོ་རྗེ་གཞག་
གོ། །ཕྱོགས་བཞིར་ནི་ཁྲོ་བོ་རྣམས་དེ་བཞིན་དུ་བར་བཅད་དུ་བྱས་ལ་འགོད་དོ། །དེ་ནས་སློབ་དཔོན་བདུད་རྩི་འཁྱིལ་པའི་ཕྱག་རྒྱར་ཞུགས་ནས་ཕྱག་རྒྱ་བཅིང་བ་བསླབ་བོ། །དེ་ནས་ཐམས་ཅད་དགུག་པ་དང་དབང་དུ་བྱ་བ་དང་
གཏན་འཕོ་བ་དང་སྲུང་བ་འགྲུབ་བོ། །རྡོ་རྗེ་ཁྲོ་བོའི་རྟོག་པའོ།།  །།<head n="3" t="ཚོགས་ཀྱི་གཙོ་བོའི་རྟོག་པ།" type="lewu" zh="85.104"/>དེ་ནས་རྡོ་རྗེ་སྲིན་པོ་ལ་སོགས་པ་ཚོགས་ཀྱི་གཙོ་བོས་སྙིང་པོ་འདི་རྣམས་ཕུལ་ལོ། །ཨོྃ་མ་ཧཱ་བཱ་ལཱ་ཀ་མ་ཧཱ་ག་ན་དེ་བི་བ་པི་བ་རུ་ཧྲཱིཿརན་སརྦ་
དུཥྚཱན་ནཱ་ཕཊ། ཨོྃ་མཱ་ལཱ་དྷ་ར་ཙ་ལ་ཙ་ལ་ཡ་ཧཱུྃ། ཨོྃ་དྷ་ནུར་དྷ་ར་བ་ཤཾི་ཀུ་རུ་སརྦ་སད་ཏྭཱ་ན་སྭཱ་ཧཱ། ཨོྃ་ཛ་ཡ་བི་ཛ་ཡ་ཧཱུྃ་ཕཊ། དེ་ནས་དཀྱིལ་འཁོར་འབྱུང་སྟེ་གཞུ་ལྟ་བུར་དཀྱིལ་འཁོར་བྲིས་ལ་དེར་རྡོ་རྗེ་བཞག་གོ། །གཡས་
<pb id="92.37a"/>
སུའང་གཉིས་གཡོན་དུའང་གཉིས་སོ། །དེ་ནས་རྡོ་རྗེ་སྲིན་པོའི་ཕྱག་རྒྱས་བཙུད་དེ། དེ་ནས་ཕྱག་རྒྱ་བསླབས་ནས་ཆོས་བསླབ་པ་ནི། གང་དགེ་བ་དང་དྲིན་གཟོ་དང་། །ལྷ་ཡི་འཁོར་མཐོང་མ་གཏོགས་པ། །
གཞན་རྣམས་དེ་དག་ཐམས་ཅད་ཀུན། །མི་དགེ་བ་རྣམས་གཏན་འཕོར་བྱ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་ལས་ཚོགས་ཀྱི་གཙོ་བོའི་རྟོག་པའོ།།  །།<head n="3" t="ཕོ་ཉའི་ཚོགས་ཀྱི་རྟོག་པ།" type="lewu" zh="85.104"/>དེ་ནས་རྡོ་རྗེ་གཏུན་
ཤིང་ལ་སོགས་པའི་ཕོ་ཉས་རང་གི་སྙིང་པོ་སྨྲས་པ། ཨོྃ་ལཱྃ་ག་ལཱི་ཧཱུྃ། ཨོྃ་མ་ཧཱ་པ་ཏ་ཧཱུྃ། ཨོྃ་བཛྲ་ཛྭཱ་ལཱ་ཡ་སྭཱ་ཧཱ། ཨོྃ་བི་ཀ་ཊ་བྷཻ་ར་བ་ཏེ་ཧི་མེ་ས་ར་བ་ན་ཧཱུྃ་ཕཊ། དེ་ནས་དེ་དག་གི་དཀྱིལ་འཁོར་འབྱུང་བ་ནི་ཤིང་རྟ་དང་འདྲ་
བའི་དཀྱིལ་འཁོར་བྲིས་ཏེ། དབུས་སུ་རྡོ་རྗེ་བཞག་ནས་རྡོ་རྗེ་གཏུན་ཤིང་གིས་ཕྱག་རྒྱས་བཅུག་ལ་ལས་འདི་བསླབ་བོ། །མི་དགེ་བའི་སེམས་ཅན་ཐམས་ཅད་འཐུང་ཤིག །ཕྲོགས་ཤིག །སྲེགས་ཤིག །ཟོ་ཤིག །
དེ་ནས་ཕྱག་རྒྱ་བཅིང་བ་བསླབ་བོ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་ལས་ཕོ་ཉའི་ཚོགས་ཀྱི་རྟོག་པའོ།།  །།<head n="3" t="བྲན་གྱི་རྟོག་པ།" type="lewu" zh="85.105"/>དེ་ནས་བཅོམ་ལྡན་འདས་ལ་རྡོ་རྗེ་ཀྱོ་བ་ཏང་ལ་
སོགས་པ་བྲན་རྣམས་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་ཅག་ཀྱང་འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་འདིར་རང་གི་སྙིང་པོ་འབུལ་ལོ། །ཨོྃ་བཱ་རཱ་ཧ་དྃཥྚོ་ཏ་ཀ
ཊ་བི་ག་ཏོ་དྷ་ར་སརྦན་ཁ་ན་ཁ་ན་ཧཱུྃ་ཕཊ། ཨོྃ་སརྦ་མཱ་ར་ད་ཌ་ཧཱུྃ་ཕཊ། ཨོྃ་བྷི་ཀ་ཏཻ་ཀ་དྃཥྚི་བྷིན་དྷ་ཧཱུྃ་ཕཊ། ཨོྃ་མ་ཧཱ་མ་ཎི་ཧ་ར་ཧ་ར་ཧཱུྃ་ཕཊ། དེ་ནས་དེ་དག་གི་དཀྱིལ་འཁོར་འདིའོ། །གྲུ་གསུམ་པར་བྲིས་ལ་མངོན་སུམ་
པའི་ཕྱག་རྒྱས་ཞུགས་ནས་གར་གྱི་ཕྱག་རྒྱ་བཅིང་བ་བསླབ་སྟེ། གར་གྱི་མཆོད་པས་ནི་དབུས་ཀྱི་རྡོ་རྗེ་ལ་མཆོད་དོ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་ལས་བྲན་གྱི་རྟོག་པའོ།། 
<pb id="92.37b"/>
<head n="3" t="རིག་པའི་རྒྱལ་མོ་ཆེན་མོ་རྣམས་ཀྱི་རྟོག་པ།" type="lewu" zh="85.105"/>དེ་ནས་མ་ཐམས་ཅད་ཀྱིས་ཀུ་ཅོའི་སྒྲ་བཏོན་ཏེ། གར་གྱི་མཆོད་པ་ཆེན་པོས་བཅོམ་ལྡན་འདས་ལ་མཆོད་ནས་རང་རང་གི་སྙིང་པོ་ཕུལ་ལོ། །དེ་ནས་རྡོ་རྗེའི་བློན་མོ་ཆེན་མོ་དག་གིས་སྨྲས་པ། ཨོྃ་བཛྲ་ཀྲོ་དྷ་
ར་ལི་ཧཱུྃ་ཕཊ། ཨོྃ་བཛྲ་ཙཀྲ་ཚིན་དྷ་ཧཱུྃ་ཕཊ། ཨོྃ་ཤཱན་ཏི་ཧཱུྃ། ཨོྃ་བཛྲ་མུཥྚི་ཧ་ན་ཤིན་དྷ་ཧ་ན་ཧཱུྃ་ཕཊ། ཨོྃ་ཀུ་མཱ་ར་ཧ་བི་ཥ་གྷ་ཎ་ཏི་ཀེ་ར་ཎ་ར་ཎ་ཙ་ལཱ་ཡ་སརྦ་དུཥྚཱ་ན་ཧཱུྃ་ཕཊ། དེ་ནས་དེ་དག་གི་དཀྱིལ་འཁོར་གྲུ་བཞི་པ་
དེའི་སྒོར་འཁོར་ལོ་ལ་སོགས་པ་བྲིའོ། །དེའི་དབུས་སུ་རྡོ་རྗེ་ཁྲོ་མོའི་མེ་ལག་ན་རྡོ་རྗེའི་གསལ་ཕུར་ཅན་བཞག་གོ། །དམ་ཚིག་གི་ཆོ་ག་ནི་དེ་བཞིན་ནོ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་
པོ་ལས། རིག་པའི་རྒྱལ་མོ་ཆེན་མོ་རྣམས་ཀྱི་རྟོག་པའོ།།  །།<head n="3" t="རྡོ་རྗེ་ཁྲོ་མོ་རྣམས་ཀྱི་རྟོག་པ།" type="lewu" zh="85.106"/>དེ་ནས་རྡོ་རྗེ་ཁྲོ་མོ་རྣམས་ཀྱིས་རང་གི་སྙིང་པོ་སྨྲས་པ། ཨོྃ་ཨ་མྲྀ་ཏེ་ཧཱུྃ་ཕཊ། ཨོྃ་སཽ་མྱ་ཀྲོ་དྷེ་ཧཱུྃ་ཕཊཿ ཨོྃ་དཎ་ཌ་དྷ་རི་ན་ཧ་ན་ཧཱུྃ་ཕཊ། ཨོྃ་པི་ག་ལི་ཧཱུྃ་ཕཊ། 
དཀྱིལ་འཁོར་ཟུར་བརྒྱད་པ་བྲིས་ཏེ་དེའི་དབུས་སུ་རྡོ་རྗེ་གཞག་གོ། །ཆ་བཞིར་བགོས་པ་རྣམས་ལ་བཞི་པོ་རིམ་གྱིས་བཞག་གོ། །འཇུག་པ་ལ་སོགས་པའི་ཆོ་ག་ནི་དེ་ཉིད་དོ། །འདི་ནི་ཁྲོ་མོའི་དཀྱིལ་འཁོར་རོ། །འཇིག་རྟེན་གསུམ་
ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་ལས་རྡོ་རྗེ་ཁྲོ་མོ་རྣམས་ཀྱི་རྟོག་པའོ།།  །།<head n="3" t="རྡོ་རྗེ་ཚོགས་མ་མོའི་རྟོག་པ།" type="lewu" zh="85.106"/>དེ་ནས་ཚོགས་མ་མོ་རྣམས་ཀྱིས་སྨྲས་པ། ཨོྃ་ཁརྒ་མ་རི་ཎི་ཧཱུྃ་། ཨོྃ་ཨ་ཤ་སི་བ་དྷེ་ཧི་ར་མ་ཧོ། ཨོྃ་པཱ་
ཤ་ས་མ་ཡེ་ཧཱུྃ། ཨོྃ་སརྦ་ར་མ་ཎི་ར་ཏི་པྲི་ཡེ་ཧོ། དེ་ནས་དེ་དག་གི་དཀྱིལ་འཁོར་ནི་ཟླུམ་པོ་སྟེ། སྒོ་བཞི་པ་དབུས་སུ་སེ་རལ་སྲད་བུ་བྱས་ཏེ་ཐིག་བཞི་བཏབ་ལ་རིམ་པ་བཞིར་བྲིའོ། །གཞན་ཡང་ཕྱིའི་དཀྱིལ་འཁོར་
དེ་བཞིན་དུ་ཟླུམ་པོར་ཐིག་བཞི་རིམ་དུ་བཏབ་ལ་དེའི་དབུས་སུ་གནོད་སྦྱིན་གྱི་གདོང་བྲིའོ། །ངོས་བཞིར་ནི་རིམ་གྱིས་ཏེ་ཤར་ཕྱོགས་ནས་བྲི་བ་འམ་གཞག་པར་བྱའོ། །སྒོ་བཞིར་རྡོ་རྗེའི་མངག་གཞུག་མ་བྲི་བ་འམ་བཞག་
<pb id="92.38a"/>
པར་བྱའོ། །དེའི་སྙིང་པོ་ནི་འདིའོ། །བྷི་ཙི་རི་ཊི་བྷྱོ་བྷྱོ། །དེ་ལྟར་རིག་པའི་བློན་མོ་ཆེན་མོ་ལ་སོགས་པ་ཐམས་ཅད་དུ་གྱིས་ཤིག །འདི་ཐང་ཅིག་བཟླས་པས་ཐམས་ཅད་ཁུགས་སོ། །དེ་ནས་གདོང་
གཡོགས་ནས་ལག་པ་གཉིས་ཀྱིས་རྐང་པའི་མཐེ་བོང་བཟུང་སྟེ། ཕྱག་འཚལ་ནས་སྐྱིལ་མོ་དཀྲུང་གི་གར་བྱེད་ཅིང་ཞུགས་ལ་དབབ་བོ། །བཅངས་ནས་དམ་ཚིག་བྱིན་ཅིག །སརྦ་མཱ་ར་ཁཱ་ད་པི་བ་དེ་ཧི་བ་ར་ས་མ་ཡ་ཧོ། 
དེ་ནས་དེ་བཞིན་དུ་དམ་ཚིག་སྦྱིན་ནོ། །གླུ་གར་དང་སིལ་སྙན་དང་ཟས་དང་སྐོམ་གྱིས་ཐམས་ཅད་ཚིམ་པར་བྱས་ལ་དྲིལ་བུས་ཕབ་པ་སྟེ། དེ་ནས་དངོས་གྲུབ་ཐམས་ཅད་དང་བདེ་བ་ཐམས་ཅད་དང་། ཕུན་སུམ་ཚོགས་པ་
ཐམས་ཅད་རྙེད་ནས། རྣལ་འབྱོར་དང་ནམ་མཁའ་ལ་འགྲོ་བ་ལ་སོགས་པ་ཡང་ཐོབ་བོ་ཞེས་སྨྲོས་ཤིག །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་ལས་རྡོ་རྗེའི་ཚོགས་མ་མོའི་རྟོག་པའོ
<head n="3" t="རྡོ་རྗེ་ཕོ་ཉ་མོའི་རྟོག་པ།" type="lewu" zh="85.107"/>།།  །།དེ་ནས་རྡོ་རྗེ་ཕོ་ཉ་མོ་རྣམས་ཀྱི།ས་སྨྲས་པ། ཨོྃ་བྷྱོ། ཨོྃ་ཀ་ལི་མ་རཱ་ནི། བཛྲ་རཱཀྵ་སི་ཧ་ན་སརྦ་ན་ཊཱི་མ། ཨོྃ་བཱུ་ཐ་ཎེ་ཐ། ཨོྃ་མ་ཧཱ་ཀ་ར་བཱ་ཧཱུྃ་ཕཊ། དཀྱིལ་འཁོར་གྲྭ་ལྔ་པར་བྲིས་ཏེ། 
རྡོ་རྗེ་ནི་གྲྭའི་དབུས་སུ་གཞག་གོ། །བཞིར་ནི་རྡོ་རྗེ་ཕོ་ཉ་མོ་བཞག་སྟེ་དེ་ཆོ་ག་དེ་བཞིན་དུ་བྱའོ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་ལས་རྡོ་རྗེ་ཕོ་ཉ་མོའི་རྟོག་པའོ།།  །།
<head n="3" t="བྲན་མོའི་རྟོག་པ།" type="lewu" zh="85.107"/>དེ་ནས་རྡོ་རྗེ་བྲན་མོ་རྣམས་ཀྱིས་སྨྲས་པ། ཨོྃ་བཱ་ཧཱ་རི་བཛྲ་མུ་ཁི་དྲི་ཏྲོྃ་ཏ་རཱ་པ་ཏ་ལམ་ས་ཡ་མ་ནུ་སྨ་ར་ཨཱ་བི་ཤ་ཧཱུྃ་ཕཊ། ཨོྃ་ཀཱ་ལི་ཀཱ་པཱ་ལི་མཱ་ལ་དྷཱ་རི་ཎཱི་ཀ་ཊ་ཀ་ཊ་མ་ཊ་མ་ཊ་བྷི་མཱ་རཱ་ཡ་སརྦ་མཱ་ར་ཎི་ཧཱུྃ་ཕཊ། ཨོྃ་པུ་ཏ་
ནི་ཨུ་ཅུ་སྨ་རུ་དྲཱ་ཁཱ་ད་སརྦན་ཤོ་ཥ་ཡ་སྭཱ་ཧཱ། ཨོྃ་མ་ཀ་ར་མུ་ཁི་ཧ་ར་ཧ་ར་ཧཱུྃ། དཀྱིལ་འཁོར་གྲུ་བཞི་ལ་སྒོ་བཞིར་བྲིས་ནས། དེའི་དབུས་སུ་རྡོ་རྗེ་བྲིས་ཏེ་དེ་བཞིན་གར་གྱིས་མཆོད་དོ། །འཇིག་རྟེན་གསུམ་ལས་
<pb id="92.38b"/>
རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་ལས་བྲན་མོའི་རྟོག་པ་སྟེ་རྩ་བའི་རྒྱུད་རྫོགས་སོ།།  །།<head n="2" t="ཕྱི་མའི་རྒྱུད།" type="lewu" zh="85.108"/><head n="3" t="དེ་ཁོ་ན་ཆེན་པོ་ཞེས་བྱ་བའི་རབ་ཏུ་བྱེད་པ།" type="lewu" zh="85.108"/>དེ་ནས་བཅོམ་ལྡན་འདས་དེ་བཞིན་གཤེགས་པས་ཕྱག་ན་རྡོ་རྗེ་ལ་འདི་སྐད་ཅེས་གསུངས་སོ། །དེ་བཞིན་
གཤེགས་པ་ཐམས་ཅད་ཀྱི་གསང་བ་འཛིན་པ་ཁྱོད་ཡིན་ནོ། །དེ་བས་ན་རྟོག་པའི་རྒྱལ་པོ་འདིར་དོན་ཡོད་ཅིང་མྱུར་དུ་གྲུབ་པར་བྱ་བའི་ཕྱིར་གང་གིས་སེམས་ཅན་ཐམས་ཅད་དངོས་གྲུབ་དམ་པ་བདེ་བླག་ཏུ་ཐོབ་པར་འགྱུར་བའི་ཕྱི་མའི་
རྒྱུད་ཤོད་ཅིག །དེ་ཅིའི་ཕྱིར་ཞེ་ན། སེམས་ཅན་འདི་རྣམས་ནི་བརྩོན་འགྲུས་ཀྱིས་འདུལ་ཏེ། དད་པ་དང་མི་ལྡན་པ་སྡིག་པ་བྱེད་པ། བརྫུན་སྨྲ་བ་ལེ་ལོ་ཅན་དཀའ་བ་སྤྱད་པ་མི་བཟོད་པ། འདོད་ཆགས་དང་བྲལ་བས་འདུལ་བ། རྟག་
ཏུ་ཆགས་པ་དེ་དག་གི་དོན་གྱི་ཕྱིར་གང་གིས་སེམས་ཅན་དེ་དག་བྱ་བ་ཐམས་ཅད་བྱེད་བཞིན་པ་དང་བརྩོན་འགྲུས་མེད་པ་དང་དཀའ་བ་སྤྱད་པ་ཡང་མེད་པར་བདེ་བླག་ཏུ་ཚེ་འདི་ཉིད་ལ་མྱུར་དུ་འགྲུབ་པར་འགྱུར་བ་དེ་དེ་བཞིན་གཤེགས་
པས་བྱིན་གྱི་བརླབས་ཀྱིས་ཤོད་ཅིག །འཛམ་བུའི་གླིང་གི་མི་འདི་དག་ནི་ཡུལ་ལ་མངོན་པར་དགའ་ཞིང་བདག་གི་གྲོགས་པོ་དང་ཕ་དང་མ་དང་བུ་དང་ཆུང་མ་རྣམས་མཐོང་འདོད་ཅིང་དེ་ཡང་སྲེད་པས་འཁོལ་བ་སྟེ། ཕྱོགས་ནས་ཕྱོགས་
སུ་ཡང་འགྲོ་མི་ནུས་ན། སངས་རྒྱས་ཀྱི་ཞིང་དང་རིག་འཛིན་གྱི་གནས་སུ་ལྟ་ཅི་སྨོས། དེ་ནས་བཅོམ་ལྡན་འདས་ཀྱི་ཞབས་གཉིས་ལ་ཕྱག་ན་རྡོ་རྗེས་ཕྱག་འཚལ་ཏེ། ཕྱི་མའི་རྒྱུད་བཤད་དོ། །དེ་ནས་བཅོམ་ལྡན་འདས། 
དེ་བཞིན་གཤེགས་པ་ག་ལས་བྱུང་། ཕྱག་ན་རྡོ་རྗེ་ག་ལས་སྐྱེས། །རྡོ་རྗེ་ཡང་ནི་ག་ལས་བྱུང་། །ཕྱག་རྒྱ་སྙིང་པོ་རིག་པ་དང་། །སྔགས་རྣམས་ཁྱད་པར་ཅི་ཞིག་ཡོད། །གསང་བ་སྒྲུབ་པ་ཇི་ལྟ་བུ། །ཕྱག་རྒྱ་བཅིང་བ་ཇི་ལྟ་བུ། །
དེ་རྣམས་ཀྱི་ནི་དེ་ཉིད་གང་། །བྱིན་གྱིས་བརླབས་སོགས་ཇི་ལྟ་བུ། །བསྒྲུབ་པ་རྣམས་ཀྱང་ཇི་ལྟར་མཐོང་། །དངོས་གྲུབ་འདོད་པ་ཇི་ལྟ་བུ། །རས་ལ་རི་མོ་ཇི་ལྟར་བྲི། །སྐུ་གཟུགས་ཚད་ནི་ཇི་ཙམ་ཞིག །ཇི་ལྟར་བཟླས་པ་བྱ་བར་
<pb id="92.39a"/>
གསུངས། །ཅི་འདྲ་བ་ནི་མཆོད་པར་བགྱི། །བསོད་ནམས་མེད་པས་ཇི་ལྟར་འགྲུབ། །ཇི་ལྟར་གྲུབ་པ་མྱུར་བར་འགྱུར། །སློབ་དཔོན་དུ་ཡང་ཇི་ལྟར་འགྱུར། །ལས་རྣམས་བསྒྲུབ་པ་ཇི་ལྟར་བྱ། །དེ་དག་གི་ནི་
དེ་ཉིད་གང་། །ཐམས་ཅད་བདག་ལ་བཤད་པའི་རིགས། །དེ་ནས་དེ་བཞིན་གཤེགས་པ་འབྱུང་བ་བསྟན་ཏེ། སེམས་དཔའ་ཐོག་མ་ཐ་མ་མེད། །ནམ་མཁའ་སྐྱེ་བའི་མཚན་ཉིད་དོ། །ཀུན་དུ་བཟང་པོ་ཐམས་ཅད་བདག །
འདོད་པ་འགྲོ་བ་བདག་པོ་ཡིན། །སེམས་ཅན་ཀུན་སེམས་གང་ཡིན་པ། །བརྟན་པས་སེམས་དཔའ་ཞེས་བྱའོ། །མཉམ་པར་གཞག་པས་ཏིང་ངེ་འཛིན། །ངེས་པར་རྡོ་རྗེ་ཉིད་དུ་འགྱུར། །དེ་ལ་སྨྲས་པ་སེམས་གཟུགས་མེད་
པ་ལ་ཇི་ལྟར་ན་སྲ་བའི་རྡོ་རྗེར་འགྱུར། སྨྲས་པ། ཇི་ལྟར་རྣམ་པར་ཤེས་པ་ལ་སེམས་ཅན་སྐྱེ་བ་ན་ཤ་དང་། རུས་པ་འབྱུང་བར་འགྱུར་བ་བཞིན་ཏེ། སྡུག་པ་དང་ཆགས་པ་དང་བདེ་བ་དང་རྣམ་པར་ཤེས་པ་གཟུགས་མེད་པ་
རྣམས་འདུས་པ་ལས་སེམས་ཅན་སྐྱེ་བ་དང་། ཇི་ལྟར་ཀླུ་རྣམས་ཁྲོས་པས་སེམས་ཀྱི་ཏིང་ངེ་འཛིན་ངེས་པས་ནམ་མཁའ་ལ་གནམ་ལྕགས་འབྱུང་བ་འམ། གློག་དང་བཅས་ཏེ་འབྱུང་བ་དེ་བཞིན་དུ་ངེས་པ་དག་ལས་རྡོ་རྗེ་ཉིད་
དུ་འགྱུར་ཏེ། སེམས་དཔར་བྱིན་རླབས་སྦྱོར་བ་ཡིན། །རྡོ་རྗེ་སེམས་དཔར་ཡང་འགྱུར་རོ། །བཅོམ་ལྡན་རྡོ་རྗེ་དེ་ཉིད་ནི། །བསྒོམས་པས་སེམས་དཔའ་ཉིད་དུ་འགྱུར། །དེ་ལ་སེམས་དཔར་བྱིན་གྱིས་རློབ་པའི་སྦྱོར་བ་གང་
ཞེ་ན། སེམས་དཔའ་ཀུན་གྱི་བདག་ཆེ་ན། །བདག་ཉིད་ལ་ཡང་གནས་སོ་ཞེས། །བྱིན་གྱིས་བརླབས་ནས་སེམས་དཔའ་བདག །ཡིན་ཞེས་ང་རྒྱལ་བསྒོམ་པར་བྱ། །དེ་ཉིད་བཅོམ་ལྡན་སེམས་དཔའ་སྟེ། །རྡོ་རྗེ་སེམས་
དཔའ་འམ་རྒྱལ་བ་ཡིན། །རང་སེམས་སོ་སོར་བརྟགས་པ་ནི། །སངས་རྒྱས་བྱང་ཆུབ་དེ་ཉིད་ཡིན། །དེ་ཉིད་ཕྱག་ན་རྡོ་རྗེ་སྟེ། །རྡོ་རྗེ་འཛིན་པའི་ཚུལ་གྱིས་སོ། །འཇིག་རྟེན་དབང་པོ་ནམ་མཁའ་སྙིང་། །དེ་ལྟར་གཞན་ཡང་
<pb id="92.39b"/>
དེ་ཉིད་དོ། །སངས་རྒྱས་རིགས་ཀྱང་དེ་ཉིད་དེ། །དེ་ནི་རྡོ་རྗེ་འཆང་བའི་རིགས། །དེ་ཉིད་སྤྱན་རས་གཟིགས་ཀྱི་རིགས། །དེ་ཉིད་ནོར་བུའི་རིགས་ཡིན་ཏེ། །ཁམས་གསུམ་དེ་ཉིད་ཡིན་ཞེས་གསུངས། །འཇིག་རྟེན་གསུམ་པོའང་དེ་ཉིད་
དོ། །དེ་ཉིད་བྱེད་དང་འབྱིན་པ་པོ། །སེམས་ཅན་ཀུན་གྱི་མེས་པོ་སྟེ། །དེ་ཉིད་སེམས་ཅན་གནས་ཡིན་ཏེ། །འབྱུང་བ་ཆེ་རྣམས་དེ་ཉིད་དོ། །དེ་ཉིད་འགྲོ་བའི་མགོན་པོ་སྟེ། །གནས་པ་དང་ནི་འགྲོ་བ་ཡིན། །ཞེས་བཅོམ་ལྡན་འདས་
ཐོག་མ་དང་ཐ་མ་མེད་པའི་སེམས་དཔའ་ཕྱག་ན་རྡོ་རྗེས་གསུངས་སོ། །དེ་ཁོ་ན་ཆེན་པོ་ཞེས་བྱ་བའི་རབ་ཏུ་བྱེད་པ་པོའོ།  །<head n="3" t="སྙིང་པོ་དང་ཕྱག་རྒྱ་དང་སྔགས་དང་རིག་པའི་རབ་ཏུ་བྱ་བ།" type="lewu" zh="85.110"/>དེ་ནས་སྙིང་པོ་དང་ཕྱག་རྒྱ་དང་སྔགས་དང་རིག་པའི་ཁྱད་པར་གྱི་བར་དུ་བྱ་བ་སྟེ། སྙིང་པོའི་ཁྱད་
པར་ནི་གསང་བ་དང་ཏིང་ངེ་འཛིན་ཅེས་བྱའོ། །དེ་ལ་སེམས་ཅན་གྱི་དོན་གྱི་ཕྱིར་གསང་བ་བརྗོད་པ་དང་། སྨྲ་བ་ནི་སྙིང་པོ་བརྗོད་པ་སྟེ། སྙིང་པོ་བརྗོད་པས་ན་སྙིང་གིས་བསམ་པའི་གྲུབ་པ་ཐོབ་ཅེས་བྱ་བ་ནི་སྙིང་པོའི་ཁྱད་པར་
རོ། །དེ་ནས་ཕྱག་རྒྱའི་ཁྱད་པར་ནི། །རྡོ་རྗེའི་སྐུ་གསུང་ཐུགས་རྣམས་ཀྱི། །གཟུགས་བརྙན་སྦྱོར་བ་འདི་དག་ནི། །ཕྱག་རྒྱ་ཀུན་གྱི་ཁྱད་པར་ཏེ། །འབྱུང་བ་ཡང་ནི་དེ་ཡིས་བསྟན། །ཇི་ལྟར་ཇོ་བོའི་རྒྱ་མཐོང་ན། །བྲན་རྣམས་
འགལ་བར་མི་བྱེད་པ། །དེ་བཞིན་རྒྱལ་བ་ཉིད་རྣམས་ཀྱང་། །ཕྱག་རྒྱ་འདའ་བར་ཡོང་མི་མཛད། །རྡོ་རྗེའི་སྐུ་དང་གསུང་དང་ཐུགས། །ཇི་ལྟར་གནས་དང་མཐུན་བྱས་ལ། །མཚན་མའི་ཕྱག་རྒྱར་ལྡན་པ་ཡི། །སེམས་དཔའ་
ཆེན་པོར་བདག་ཉིད་བསྒྱུར། །དེ་ནི་ཕྱག་རྒྱ་ཆེན་པོའོ། །ལུས་དང་ངག་སེམས་རྡོ་རྗེ་ཡི། །སོར་བསྣོལ་བརྟན་པ་དམ་ཚིག་སྟེ། །སེམས་ཀྱི་ཤེས་རབ་ལྡན་པ་ལས། །གཉིས་ཕྱེ་ལས་ཀྱི་ཕྱག་རྒྱ་ཡིན། །དེ་དག་དམ་ཚིག་རྩ་
བ་སྟེ། །རྩ་བྱུང་བཅིང་བ་རྒྱུ་ཡི་མཆོག །གང་གིས་ཐམས་ཅད་ལུས་བརྟན་འགྱུར། །དེ་ཕྱིར་ཕྱག་རྒྱ་བརྗོད་པ་ཡིན། །གང་གིས་ཐམས་ཅད་རྒྱས་བཏབ་པ། །ཆུད་མི་ཟ་ཞིང་རབ་སྦས་ཏེ། །མངའ་བདག་གཟུགས་
<pb id="92.40a"/>
བརྙན་འཆང་བས་ན། །སྒྲུབ་པ་པོ་རྣམས་མྱུར་དུ་འགྲུབ། །གང་དག་མཐོང་ན་སངས་རྒྱས་དང་། །སེམས་དཔའ་ལ་སོགས་མཐོང་བར་འགྱུར། །དམ་ཚིག་ཉམས་པས་གཟིར་བས་ན། །འདའ་བར་མི་འགྱུར་
གྲུབ་པར་འགྱུར། །ཕྱག་རྒྱའི་ཁྱད་པར་ཡིན་ཏེ། དོན་དམ་པའི་དེ་ཁོ་ན་ཉིད་ཀྱང་ཕྱག་རྒྱ་ཆེན་པོ་ཞེས་བྱའོ། །དེ་ལ་སྔགས་ཀྱི་ཁྱད་པར་ནི་འདི་ཡིན་ཏེ། ངག་ཙམ་སྤྲོས་པ་མེད་པ་སྟེ། །སངས་རྒྱས་བཀའ་ཡིས་གྲུབ་པ་ཉིད། །
ཆོས་ཀྱི་ཚིག་གིས་བསྐུལ་བ་སྟེ། །དེ་དག་སྔགས་ཤེས་བྱ་བ་ཡིན། །དེ་ལ་རིག་པའི་ཁྱད་པར་ནི་འདི་ལྟ་སྟེ། མ་རིག་པ་ནི་མེད་པར་བྱེད། །རིག་པ་དེ་བཞིན་ཆུད་པར་བྱེད། །དོན་རྣམས་རྟོགས་པར་གྱུར་པས་ན། །རིག་པ་
ཞེས་ནི་དེ་ཕྱིར་བྱ། །སྙིང་པོ་དང་ཕྱག་རྒྱ་དང་སྔགས་དང་རིག་པའི་རབ་ཏུ་བྱ་བ་གཉིས་པའོ།  །<head n="3" t="ཕྱག་རྒྱ་བཅིང་བའི་རབ་ཏུ་བྱ་བ།" type="lewu" zh="85.111"/>དེ་ནས་ཕྱག་རྒྱ་བཅིང་བའི་རབ་ཏུ་བྱ་བ་བཤད་དོ་ཞེས་བཅོམ་ལྡན་འདས་བླ་ན་མེད་པའི་ཕྱག་རྒྱ་ཐམས་ཅད་ཀྱི་ཡེ་ཤེས་རྡོ་རྗེ་
འཛིན་པས་གསུངས་སོ། །དེ་ལ་ཕྱག་རྒྱ་ཆེན་པོ་ནི་དེ་ཉིད་བསྐུལ་བའི་སྙིང་པོས་བཅིང་ངོ་། །དམ་ཚིག་དང་ལས་ཀྱི་ཕྱག་རྒྱ་ནི་རྡོ་རྗེ་བཅིང་བ་དང་བརྡབ་པ་ལ་སོགས་པ་བྱས་ནས་བཅིང་ངོ་། །དམ་ཚིག་ཆེན་པོའི་དེ་ཁོ་ན་ཉིད་
བསྐུལ་བའི་སྙིང་པོས་ཕྱག་རྒྱ་ཆེན་པོ་ལ་སོགས་པ་ཕྱག་རྒྱ་ཐམས་ཅད་བཅིང་ངོ་། །དེ་ཡང་མ་ཆགས་པ་དང་སློབ་མ་མ་ཡིན་པ་དང་། སྣོད་མ་ཡིན་པ་དང་དད་པ་མེད་པ་ལ་མི་སྦྱིན་ནོ། །ཡུན་དུ་སྦྱངས་ན་དེ་དག་ཀྱང་འགྲུབ་
པར་འགྱུར་རོ། །དེ་ལ་དེ་ཁོ་ན་ཉིད་བསྐུལ་བའི་སྙིང་པོ་འདིའོ། །ས་མ་ཡ་སྟྭྃ། དེ་ལ་དམ་ཚིག་ཆེན་པོའི་དེ་ཁོ་ན་ཉིད་བསྐུལ་བའི་སྙིང་པོ་ནི་འདི་ཡིན་ནོ། །ས་མ་ཡ་ཧོ་སུ་ར་སྟྭྃ། རྡོ་རྗེ་ཁྲོ་བོས་ཕྱག་རྒྱ་ཐམས་ཅད་རང་གིས་
བཅིང་ངམ། གཞན་འཆིང་དུ་གཞུག་ན་ནི་ཧཱུྃ་ཞེས་བྱ་བ་ཐང་ཅིག་ཙམ་གྱིས་སོ། །དེ་ནས་རྡོ་རྗེ་བཅིང་བ་ལ་སོགས་པ་བཅིང་བ་འབྱུང་སྟེ། བཛྲ་བན་དྷ་ཞེས་བརྗོད་ལ་རྡོ་རྗེ་བཅིང་བ་སྙིང་ཀར་ཆིངས་ཤིག །དེ་ནས་སྙིང་པོ་འདིས་
<pb id="92.40b"/>
སོར་མོ་ཐམས་ཅད་བརྡབ་པར་བྱའོ། །ཨོྃ་བཛྲ་བན་དྷ་ཊཱ་ཐ། འདིས་ནི་ཕྱག་རྒྱ་ཐམས་ཅད་དགུག་ཅིང་དབང་དུ་བྱེད་དོ། །དེ་ནས་རྡོ་རྗེ་ཡེ་ཤེས་དབབ་པའི་དམ་ཚིག་གི་ཕྱག་རྒྱ་བཅིང་ངོ་། །བཛྲ་ཨཱ་བེ་ཤ་ཞེས་བརྗོད་ལ། 
སྙིང་པོ་འདིས་རྡོ་རྗེ་དབབ་པ་བསྐྱེད་པར་བྱའོ། །ཨཿཐམས་ཅད་དབབ་པའི་སྙིང་པོ་འདི་ནི་གདོན་མི་ཟ་བའོ། །དེ་ནས་རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་བཅིང་བ་ནི་བཛྲ་མུཥྚི་ཞེས་བརྗོད་ལ་བཅིང་ངོ་། །དེ་སྟེ་དེ་ལྟར་མ་
བྱས་ན་ཡང་ས་མ་ཡ་སྟྭྃ་ཞེས་བརྗོད་ལ་ཕྱག་རྒྱ་ཆེན་པོ་ལ་སོགས་པ་རིགས་ཐམས་ཅད་ཀྱི་ཕྱག་རྒྱ་བཅིང་བར་བྱའོ། །དེ་བཞིན་གཤེགས་པ་ཐམས་ཅད་ཀྱི་ལུས་དང་ངག་དང་སེམས་ཀྱི་ཕྱག་རྒྱ་ཐམས་ཅད་ཀྱི་སྙིང་པོ་དོན་ཡོད་པ་
འདའ་བར་བྱ་བ་མ་ཡིན་པ་སྟེ། སྟོང་བཟླས་པས་ཕྱག་རྒྱ་བཅིང་བ་ཐམས་ཅད་འགྲུབ་པར་འགྱུར་རོ། །དམ་ཚིག་ཆེན་པོའི་ཕྱག་རྒྱ་ལན་ཅིག་བཟླས་ན་གྲུབ་པ་ཐམས་ཅད་ལ་གཅེས་པར་འགྱུར་རོ། །དེ་ནས་ཕྱག་རྒྱ་བཅིང་
བ་འབྱུང་སྟེ། ཐལ་མོ་སྦྱར་ལ་སོར་མོ་ཕན་ཚུན་བསྣོལ་བ་ནི་རྡོ་རྗེའི་ཐལ་མོའོ། །དེ་ཉིད་སོར་མོའི་བར་རྣམས་སུ་ཤིན་ཏུ་བསྡམས་པ་ནི་རྡོ་རྗེ་བཅིང་བའོ། །དེ་ཉིད་ལས་མཐེ་བོ་གཉིས་ནང་དུ་བཅུག་སྟེ། མཐེའུ་ཆུང་དང་སྲིན་
ལག་གི་བར་དུ་རབ་ཏུ་བཙུག་ལ་བཙུམ་པ་འདི་ནི་རྡོ་རྗེ་དབབ་པའི་དམ་ཚིག་གི་ཕྱག་རྒྱའོ། །དེ་ཉིད་ལས་མཐེ་བོ་གཉིས་གཤིབས་ལ་ནང་དུ་བཅུག་ལ་དེ་བཞིན་དུ་མཐེའུ་ཆུང་དང་སྲིན་ལག་གི་བར་དུ་བཙུགས་ཏེ། མཛུབ་
མོ་ཤིན་ཏུ་བཀུག་པ་ནི་རྡོ་རྗེ་ཁུ་ཚུར་དམ་ཚིག་གི་ཕྱག་རྒྱའོ། །དེ་ཉིད་ལས་གཉིས་སུ་བྱས་པ་ནི་ལས་ཀྱི་ཕྱག་རྒྱ་གཞན་དུ་འགྱུར་ཏེ། དམ་ཚིག་ཆེན་པོ་དེ་ཁོ་ན་ཉིད་ལན་ཅིག་བརྗོད་ལ་སྙིང་ཀ་འམ། ནམ་མཁའ་ལ་
སོ་སོར་བཅིང་ངོ་། །ངག་གི་ཕྱག་རྒྱ་ཡང་བཛྲ་ཛི་ཧྭཱ་ཞེས་བརྗོད་ལ་ཕྱག་རྒྱ་བཅིང་ངོ་། །ལྟ་བའི་ཕྱག་རྒྱ་ནི་སྙིང་པོའི་དོན་གྱིས་བཅིང་ངོ་། །སོ་སོའི་ཕྱག་རྒྱ་དང་མཆུའི་ཕྱག་རྒྱ་དང་མིག་བསྒུལ་བའི་ཕྱག་རྒྱ་དང་། སྙིང་དང་
<pb id="92.41a"/>
ལུས་གཡོ་བའི་ཕྱག་རྒྱ་ནི་ས་མ་ཡ་སྟྭྃ་ཞེས་བརྗོད་ན་བཅིང་བ་གྲུབ་པར་འགྱུར་རོ། །དེ་ནས་རྡོ་རྗེ་ཧཱུྃ་ཞེས་པའི་ཕྱག་རྒྱ་བཅིང་བ་འབྱུང་སྟེ། རྡོ་རྗེ་ཁྲོ་བོའི་མཛུབ་མོ་ནི་རྡོ་རྗེ་ཁུ་ཚུར་དུ་བྱས་ལ་མཛུབ་མོ་བརྐྱང་ན་
རྡོ་རྗེ་ཁྲོ་བོ་ཞེས་བྱ་བ་ཡིན་ནོ། །རྡོ་རྗེ་ཁྲོ་བོའི་མཛུབ་མོ་གཉིས། །ལག་ངར་བསྣོལ་ཏེ་བཅིངས་ནས་ཀྱང་། །མཐེའུ་ཆུང་ལྕགས་ཀྱུ་སྦྲེལ་བྱས་ལ། །ཧཱུྃ་ཞེས་པས་ནི་བསྡིགས་པར་བྱ། །དེ་ཉིད་གཡས་པ་ཀྱོ་བ་ཏང་དུ་བྱས་པ་
ནི། རྡོ་རྗེ་ཁྲོ་བོའི་ཀྱོ་བ་ཏང་ངོ་། །དེ་ལ་འདི་ནི་དམ་ཚིག་གི་ཕྱག་རྒྱའོ། །ལག་མཐིལ་དག་ཏུ་རྡོ་རྗེ་བཅིང་། མཐེ་བོ་གཤིབས་པས་བཀབ་པ་ཡི། །ཁུ་ཚུར་བྱས་པ་དམ་ཚིག་གི །ཕྱག་རྒྱ་རྡོ་རྗེ་ཁྲོ་བོ་སྟེ། །ཏི་རི་ཏི་རི་ཞེས་བྱའོ། །
ཧཱུྃ་ནི་ངག་གི་ཕྱག་རྒྱའོ། །ཡེ་ཤེས་ཀྱི་ཕྱག་རྒྱ་ནི་ཐམས་ཅད་གསོད་པའི་ཁྲོ་བོའོ། །རྡོ་རྗེའི་ས་གཞི་བཅིང་བ་ནི་རྡོ་རྗེ་བཅིང་བ་ས་ལ་བརྐྱང་སྟེ་བཞག་པ་འདིས་རྡོ་རྗེའི་ས་གཞིར་འགྱུར་ཏེ། དེ་ལ་སུས་ཀྱང་གླགས་མི་རྙེད་དོ། །
དེ་ལ་འདི་ནི་རྡོ་རྗེ་འདོད་པའི་ཁྲོ་བོའི་ཕྱག་རྒྱའོ། །རྡོ་རྗེ་བཅིང་བ་བཅིངས་ལ་མཛུབ་མོ་རྡོ་རྗེ་ལྟར་བྱས་པ་ནི་ཐམས་ཅད་ལ་དབང་བྱེད་པའི་ཕྱག་རྒྱའོ། །རྡོ་རྗེའི་དམ་ཚིག་རྡོ་རྗེ་བཅིངས་ལ་མཛུབ་མོ་གཉིས་མཉམ་པར་གཤིབས་པས་
སྙིང་གར་གཏུགས་ཤིག །གལ་ཏེ་དེ་ལས་འདའ་བར་བྱས་ན་སྙིང་གས་ཏེ་འཆིའོ། །རྡོ་རྗེའི་ཕྱག་རྒྱ་གཉིས་བཅིངས་ལ། །མཛུབ་མོ་ཀྱོ་བ་ཏང་དུ་བཅིང་། །དཀྲི་ཞིང་ཕྱིར་དཀྲི་བྱས་པ་ནི། །ལྷ་རྣམས་དགུག་པའི་མཆོག་ཡིན་ནོ། །
རྡོ་རྗེ་བཅིང་བ་བརྟན་བྱས་ལ། །མཛུབ་མོ་བཀུག་པ་ཤིན་ཏུ་བཙིར། །མཐེ་བོ་གཉིས་ཀ་གཤིབས་པ་ཡིས། །དབུས་སུ་བཙིར་བ་བར་སྣང་གི །རྡོ་རྗེ་ཁུ་ཚུར་གཉིས་བཅངས་ལ། །མཐེའུ་ཆུང་གཉིས་ཀ་སྦྲེལ་ནས་སུ། །
མཛུབ་མོ་ཡི་ནི་རྒྱབ་སྦྱར་ཏེ། །བཟློག་པ་ནམ་མཁར་རྒྱུ་རྣམས་ཀྱིའོ། །རྡོ་རྗེ་བཅིང་བ་བརྟན་བྱས་ནས། །ཁུ་ཚུར་གྱིས་ནི་ས་མནན་པ། །འདི་ནི་ས་པའི་དམ་ཚིག་སྟེ། །ཐམས་ཅད་བྱེད་པ་འདའ་བར་དཀའ། །རྡོ་རྗེ་ཁུ་ཚུར་
<pb id="92.41b"/>
གཉིས་བཅངས་ཏེ། །གཡོན་པའི་མཛུབ་མོས་མཛུབ་མོ་བཙིར། །མཐེའུ་ཆུང་སོར་མོ་མཉམ་བརྡབ་པ། །འདི་ནི་འོག་མ་རྣམས་དགུག་པའོ། །མཛུབ་མོ་གཉིས་ཀ་བརྟན་པོ་རུ། །རྡོ་རྗེ་བཅིངས་པ་སྦྲེལ་བར་བྱ། །གུང་མོ་
མཐེ་བོ་རྡོ་རྗེར་བྱ། །རྒྱན་རྣམས་ཐམས་ཅད་འཇོམས་པའོ། །རྡོ་རྗེ་དཀྲི་བ་དང་རྡོ་རྗེ་བཙིར་བ་དང་རྡོ་རྗེ་ཕྲེང་བ་དང་རྡོ་རྗེ་ས་དང་རྡོ་རྗེ་སའི་འོག་དང་རྡོ་རྗེ་ཧེ་རུ་ཀའོ། །དེ་ལ་རྡོ་རྗེ་ཤུགས་ཀྱི་ཕྱག་རྒྱ་ནི་འདིའོ། །དཀྱིལ་འཁོར་དག་ནི་
བྱེད་པ་ན། །སྲད་བུ་འམ་ཡང་ན་རི་མོ་ལ། །འཇུག་པ་དང་ནི་འབྱུང་བ་ན། །བསྒྲུབ་པས་ཡིད་ཀྱིས་བཏེག་ནས་སོ། །དེ་ལ་ཡེ་ཤེས་ཀྱི་ཕྱག་རྒྱའི་སྙིང་པོ་ནི་འདིའོ། །ཨོྃ་བཛྲ་བེ་ག་ཧཱུྃ། འདིས་ནི་དམ་ཚིག་མ་ཉམས་པར་
འགྱུར་རོ། །གཞན་དུ་དམ་ཚིག་ཉམས་པས་གྲུབ་པ་མེད་པར་འགྱུར་རོ། །དེ་ལ་དེ་བཞིན་གཤེགས་པ་ཐམས་ཅད་ལ་ཕྱག་འཚལ་བའི་ཕྱག་རྒྱ་ནི་འདིའོ། །དཔུང་པ་གཉིས་རྡོ་རྗེ་བཅིངས་ཏེ། རྡོ་རྗེའི་ཁུ་ཚུར་གཉིས་སུ་བྱས་
ལ་པུས་མོ་བཙུགས་ཏེ་མགོ་བོ་ས་ལ་བཙུགས་ཏེ་ཕྱག་བྱའོ། །ཕྱག་ན་རྡོ་རྗེ་ལ་ནི་དེ་ཉིད་ཀྱིས་དད་པའི་སྟོབས་ཀྱིས་གནས་པར་བྱས་ལ། འཛུམ་ཞིང་བསྐྱོད་པ་དང་སྨྱིན་མ་འགྱེད་པ་དང་བཅས་པའི་མིག་གིས་ཕྱག་བཙལ་
ལོ། །གཞན་རྣམས་ལ་ནི་པུས་མོ་བཙུགས་པའོ། །དེ་ལ་རྡོ་རྗེ་འཛིན་མའི་དམ་ཚིག་གི་ཕྱག་རྒྱ་བཅིང་བ་ནི་འདི་ཡིན་ཏེ། ལག་པ་གཉིས་ཀྱི་རྒྱབ་སྦྱར་ནས་མཐེ་བོ་མཐེའུ་ཆུང་སྦྲེལ་བར་བྱའོ། །རྡོ་རྗེ་འཛིན་མའི་ཕྱག་རྒྱ་འདི་
སངས་རྒྱས་ཐམས་ཅད་དབང་དུ་བྱེད། པྲ་ཏཱིཙྪ་བཛྲ། སྙིང་པོ་འདིས་མེ་ཏོག་གཏོར་རོ། །རྡོ་རྗེ་ཀྱོ་བ་ཏང་གི་ཕྱག་རྒྱ་ནི་རྡོ་རྗེ་འཛིན་མའི་མཛུབ་མོ་གཉིས་ཀྱོ་བ་ཏང་གི་ཚུལ་དུ་བྱའོ། །དེ་བཞིན་གཤེགས་པ་ཐམས་
ཅད་ལ་སོགས་པ་དང་སེམས་ཅན་ཐམས་ཅད་དགུག་པའི་དམ་ཚིག་འདའ་བར་མི་བྱ་བ་སྟེ། དམ་ཚིག་ལྕགས་ཀྱུ་ཡིན་ནོ། །དེ་ནས་དེ་བཞིན་གཤེགས་པ་ཐམས་ཅད་ཀྱི་རྟོག་པའི་ཕྱག་རྒྱ་བཅིང་བ་འབྱུང་སྟེ། རྡོ་རྗེའི་
<pb id="92.42a"/>
ཁུ་ཚུར་གཉིས་བཅངས་ནས། །གཡས་པས་བསྡམ་པར་བྱ་བ་ནི། །རྡོ་རྗེ་ཁྲོ་བོའི་མཛུབ་མོ་གཡོན། །སངས་རྒྱས་བྱང་ཆུབ་མཆོག་བསམ་པའོ། །དེ་ལ་དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་
ཕྱག་རྒྱ་ནི་འདིའོ། །མཐེ་བོ་གཉིས་ཀའི་དཀྱིལ་མོ་དཀྲུང་། །མཛུབ་མོ་གཉིས་ཀ་དགུག་པར་བྱ། །རྡོ་རྗེ་ཐལ་མོ་འོད་དཀྱིལ་འཁོར། །གུང་མོ་གཉིས་ཀ་ཁ་འབྱེད་པ། །འདི་ནི་དེ་བཞིན་གཤེགས་པ་ཐམས་ཅད་ཀྱི་སྐུའི་ཕྱག་
རྒྱ་སྟེ། དེ་བཞིན་གཤེགས་པ་ཐམས་ཅད་དགུག་པ་དང་གཞུག་པ་དང་དབང་དུ་བྱ་བ་ལས། འདའ་བར་མི་འགྱུར་ཞིང་། འདི་མཐོང་བས་དེ་བཞིན་གཤེགས་པ་ཐམས་ཅད་ཀྱི་སྐུ་མཐོང་བར་འགྱུར། །
							དེ་ནས་བཛྲ་བིད་ཀྱི་ཡེ་ཤེས་ཀྱི་ཕྱག་རྒྱ་སྟེ། སེམས་ནི་རྣམ་དག་ཤེས་བྱ་བ། །བརྟན་པས་སེམས་དཔའ་ཞེས་བྱའོ། །མཉམ་པར་གཞག་པས་ཏིང་ངེ་
འཛིན། །ངེས་པས་རྡོ་རྗེ་ཉིད་དུ་འགྱུར། །སངས་རྒྱས་ངོ་བོའི་བདག་ཉིད་དེ། །སེམས་ཉིད་སངས་རྒྱས་ཉིད་ཡིན་ནོ། །སངས་རྒྱས་ཀུན་གྱིས་བྱིན་བརླབས་པས། །ངེས་པར་སངས་རྒྱས་ཉིད་དུ་འགྱུར། །ཕྱག་རྒྱ་ཆེན་པོ་བཅིངས་
ནས་དེ་བསྒོམ་མོ། །དེ་ནས་དེ་བཞིན་གཤེགས་པ་ཐམས་ཅད་ཀྱིས་རང་གི་སེམས་སོ་སོར་བརྟགས་པ་ལ་སོགས་པ་སངས་རྒྱས་སུ་ཡོངས་སུ་སྦྱར་བར་བྱས་ནས། ཇི་ལྟར་ཚེ་འདི་ཉིད་ལ་སངས་རྒྱས་ཐོབ་པར་འགྱུར་ཏེ། དེ་ལྟར་
བྱིན་གྱིས་རློབ་པར་མཛད་དོ། །དེ་བཞིན་གཤེགས་པ་ཐམས་ཅད་ཀྱི་ཁུ་ཚུར་ནི་ལས་ཀྱི་ཕྱག་རྒྱའོ། །དེ་ནས་ཕྱག་ན་རྡོ་རྗེའི་ཕྱག་རྒྱ་ཆེན་པོ་ནི་འདི་ཡིན་ནོ། །ལུས་དང་ངག་སེམས་རྡོ་རྗེ་ཡིས། །ཕྱག་ན་རྡོ་རྗེ་བདག་ཉིད་འགྱུར། །
རྡོ་རྗེ་འགྱིང་བ་རབ་བྱེད་ཅིང་། །འགྱིང་དང་བཅས་པས་རྡོ་རྗེ་གསོར། །འདི་ཡིས་ཀུན་འགྲོ་སྐད་ཅིག་གིས། །འོད་དང་གྱེན་དུ་འགྲོ་བར་འགྱུར། །འདོད་པ་ཀུན་དབང་ཐམས་ཅད་པ། །ཕྱག་ན་རྡོ་རྗེ་འདྲ་བར་འགྱུར། །དེ་ནས་
<pb id="92.42b"/>
དམ་ཚིག་གི་ཕྱག་རྒྱའོ། །རྡོ་རྗེ་བཅིང་བ་བཅིངས་ནས་ཀྱང་། །གུང་མོ་ནང་བཅུག་སྙིང་གར་བཞག །མཐེ་བོ་མཐེའུ་ཆུང་ཁ་ཕྱེ་མཉམ། །རྡོ་རྗེ་ཆེན་པོ་དེ་ལྟར་བཅིང་། །སེམས་དཔའ་ཀུན་གྱི་ཏིང་འཛིན་གྱིས། །འདི་ནི་སྙིང་ཀར་བཅིངས་
པ་ཡིས། །ཕྱག་རྒྱ་ཀུན་གྱི་དངོས་གྲུབ་པ། །དམ་པ་དག་ཀྱང་ཐོབ་པར་འགྱུར། །དེ་ལ་ཡེ་ཤེས་ཀྱི་ཕྱག་རྒྱ་ནི་འདིའོ། །ཟླ་བའི་དཀྱིལ་འཁོར་དབུས་སུ་ནི། །ལུས་དང་ངག་སེམས་རྡོ་རྗེ་ཡིས། །ཕྱག་ན་རྡོ་རྗེ་བདག་གི་ལུས། །བསྒོམས་
ན་མྱུར་དུ་འགྲུབ་པར་འགྱུར། །རྡོ་རྗེ་ཁུ་ཚུར་གཉིས་བྱས་ལ། །འགྱིང་བཅས་རྡོ་རྗེ་གསོར་བྱས་ན། །འགྱིང་ཞིང་གྱེན་དུ་སྟོན་ཚུལ་གྱིས། །སྙིང་གར་བཟུང་ན་འགྲུབ་པར་འགྱུར། །དེ་ལ་བཅོམ་ལྡན་འདས་ཀྱི་སྐུའི་ཕྱག་རྒྱ་བཅིང་བ་
ནི་འདི་ཡིན་ནོ། །རྡོ་རྗེ་ཁུ་ཚུར་གཉིས་བཅིངས་ལ། །གཡས་པ་གཞུ་འདྲེན་སྦྱོར་བ་དང་། །མདའ་འཕེན་པ་ཡི་ཚུལ་གྱིས་སུ། །ཀུན་ལ་བསྣུན་ན་ཆགས་པར་བྱ། །དེ་ནས་བཅོམ་ལྡན་འདས་དབང་བསྐུར་བའི་ཕྲེང་བའི་ཕྱག་རྒྱ་བཅིང་
བ་ནི་དེ་བཞིན་གཤེགས་པའི་སྐུའི་ཕྱག་རྒྱ་གཙུག་ཏོར་དུ་གཞག་གོ། །དེ་ནས་ཕབ་སྟེ་གུང་མོ་རྡོ་རྗེར་བྱས་ཏེ། དེ་ལས་བསྐོར་ཏེ་གུང་མོ་ནོར་བུར་བྱས་ལ། གཡས་ཕྱོགས་སུ་གཞག་གོ། །ལྟག་པར་གུང་མོའི་རྡོ་རྗེའི་པདྨོ་གཞག་གོ། །
དེ་ལས་བསྐོར་ཏེ་གུང་མོ་དང་མཐེའུ་ཆུང་གྱེས་པར་བྱས་ལ་གཡོན་དུ་གཞག་གོ། །དེ་ནས་མཛུབ་མོ་གཉིས་མདུད་པ་བྱས་ཏེ་ཕྲེང་བ་བཅིང་བའི་ཚུལ་དུ་ལྟག་པར་མདུད་པ་བྱས་ལ། སོར་མོ་ཐམས་ཅད་མཐེའུ་ཆུང་ནས་མཐར་གྱིས་
འཇིག་པའི་ཚུལ་གྱིས་དགྲོལ་བ་ནི་ཅོད་པན་གྱི་ཚུལ་བཞིན་དགྲོལ་ལོ། །ཕྱག་ན་རྡོ་རྗེའི་ཕྱག་རྒྱའོ། །དེ་ནས་བཅོམ་ལྡན་འདས་ཐོག་མ་དང་ཐ་མ་མེད་པའི་སེམས་དཔའ་བསྒྲུབ་པར་འདོད་པས་ལྷ་མོའི་དཀྱིལ་འཁོར་བྱས་ཏེ། དེ་ནས་
ཉིན་གཅིག་ཅིང་བདག་ཉིད་བྱིན་གྱིས་བརླབས་ནས། ཇི་ལྟ་བུའི་དུས་སུ་ཅི་ནུས་པས་ཅི་འདོད་པ་བདེ་བར་བྱས་ལ། ཕྱག་རྒྱ་ཆེན་པོའི་ཚུལ་གྱི་གླུ་དབྱངས་ཀྱིས་རྡོ་རྗེའི་ཚིག་ཏུ་རྡོ་རྗེ་སེམས་དཔའ་བཟླས་ཏེ་སྙིང་པོ་འདི་ཅི་འདོད་པས་
<pb id="92.43a"/>
བཟླས་སོ། །ཨོྃ་མ་ཧཱ་སུ་ཀ་བཛྲ་སཏྭ་ཛཿཧཱུྃ་བྃ་ཧོཿསུ་ར་ཏ་སྟྭྃ། དེ་ལྟར་ཟླ་བ་གཅིག་བཟླས་ཏེ་བསྒྲུབ་བོ། །ཟླ་བ་གཅིག་ལོན་པའི་མཇུག་ཏུ་ཚེས་བཅྭ་ལྔ་ལ་ངལ་ན་ཕྱག་རྒྱ་བཀྲོལ་ལ། རྡོ་རྗེའི་ཐལ་མོ་བརྐྱང་
ནས་ལུས་ཐམས་ཅད་ཀྱིས་ཕྱག་བྱའོ། །ཅུང་ཟད་གནས་ནས་ཇི་ལྟར་ངལ་བར་མི་འགྱུར་བར་བྱས་ཏེ། དེ་ལྟར་མཚན་རངས་པར་བཟླས་ན་དེའི་ནང་པར་བཅོམ་ལྡན་འདས་ཟླ་བའི་ཁ་དོག་ཟླ་བའི་དཀྱིལ་འཁོར་དང་མཚུངས་པའི་འོད་
ཅན་བྱོན་ཏེ། སྒྲུབ་པ་པོ་ལ་འཁྱུད་ནས་དེའི་ལུས་ཀུན་ཏུ་ཞུགས་སོ། །དེ་ནས་སྒྲུབ་པ་པོ་ཡང་ཟླ་བའི་དཀྱིལ་འཁོར་འདྲ་བའི་འོད་ཅན་དང་། ཟླ་བའི་འོད་ཅན་དེ་བཞིན་གཤེགས་པ་ཐམས་ཅད་ཀྱི་ཕྲེང་བ་ལ་སོགས་པ་དང་། ལྷའི་
རྒྱན་ཐམས་ཅད་ཀྱིས་བརྒྱན་པ། རྡོ་རྗེ་འཛིན་གྱི་ལུས་དང་ངག་དང་སེམས་རྡོ་རྗེ་ཐམས་ཅད་དང་འདྲ་བར་འགྱུར་རོ། །བདག་གི་རིགས་དང་གཉེན་དང་། གྲོགས་པོ་དང་གཉེན་བཤེས་ལ་སོགས་པ་དང་། སེམས་ཅན་ཐམས་
ཅད་ཀྱིས་གཟུགས་བཟང་པོ་མཐོང་ན་ཡང་འཆི་བར་མི་འགྱུར་རོ། །ལྟ་བར་བྱེད་དོ། །མཆོད་པར་བྱེད་དོ། །སྟན་པར་བྱེད་དོ། །དོན་ཐམས་ཅད་བྱེད་དོ། །དེ་ཡང་རང་གི་ཁྱིམ་དེ་ཉིད་ན་གནས་པ་བཞིན་དུ་ལྷའི་ཆོ་འཕྲུལ་བྱེད་
དོ། །དེ་བཞིན་གཤེགས་པར་ཡང་གྱུར་ནས་རྫུ་འཕྲུལ་དང་ཆོ་འཕྲུལ་ཐམས་ཅད་བྱེད་དོ། །རྡོ་རྗེ་ཧཱུྃ་ཞེས་བྱ་བ་ལ་སོགས་པའི་གཟུགས་ཀྱིས་ཀྱང་འདུལ་བར་བྱེད་དོ། །སེམས་ཅན་དེ་དག་གིས་ཀྱང་མཐོང་ངོ་། །མ་བཏུལ་བ་
རྣམས་ཀྱང་འདུལ་ལོ། །ཇི་ལྟར་འདོད་པའི་གཟུགས་སུ་འགྱུར་བ་དང་། ཐམས་ཅད་དུ་འགྲོ་བ་དང་ཕྱིར་འོང་བ་དང་གྱེན་དུ་འགྲོ་བར་འགྱུར་བ་དང་། འཇིག་རྟེན་གྱི་ཁམས་ཐམས་ཅད་དུ་དེ་བཞིན་གཤེགས་པ་ཐམས་
ཅད་ལ་མཆོད་པ་བྱས་ནས་ཕྱིར་འོང་བའི་བར་དུའོ། །དོན་ཐམས་ཅད་ལ་ལོངས་སྤྱོད་པ་དང་འདོད་པ་ཐམས་ཅད་ལ་དབང་བ་དང་། འདོད་པ་ཐམས་ཅད་སྤྱོད་པའི་ཚེ་ནམ་མཁའ་དང་མཚུངས་པར་འགྱུར་རོ་ཞེས་བཅོམ་ལྡན་འདས་
<pb id="92.43b"/>
རྡོ་རྗེ་སེམས་དཔས་གསུངས་སོ། །དེ་ནས་རྡོ་རྗེ་འདོད་པ་ཁྲོ་བོའི་ཕྱག་རྒྱ་བཅིང་བ་ནི་རྡོ་རྗེའི་ཁུ་ཚུར་གཉིས་སུ་བཅངས་པ་ལས། མདའ་འཕེན་པའི་ཚུལ་གྱིས་མེ་ཏོག་གི་གཞུ་འདྲེན་པ་ནི་ཐམས་ཅད་དགའ་བར་བྱེད་པ་ཡིན་ནོ། 
རྡོ་རྗེའི་ཁུ་ཚུར་གཉིས་ཀྱིས་སྙིང་གར་རྡོ་རྗེ་ཧཱུྃ་ཞེས་པ་སྟེ། གཡས་པའི་རྡོ་རྗེ་ཁུ་ཚུར་གྱིས་འཕེན་པས་རྡོ་རྗེ་འཕངས་པས་ནི་ཐམས་ཅད་གཏན་འཕོའོ། །དེ་ནས་འདི་ནི་དམ་ཚིག་གི་ཕྱག་རྒྱའོ། །རྡོ་རྗེ་ཁུ་ཚུར་གཉིས་བཅངས་ཏེ། །
དེ་ལྟར་ཀྱོ་བ་མཐེའུ་ཆུང་མཛུབ། །མདུད་ནས་མཐེ་བོ་གཤིབས་པ་ཡིས། །བསྡམས་ཏེ་སྙིང་ཀར་བཞག་པར་བྱ། །འདི་ནི་དེ་བཞིན་གཤེགས་པ་ཐམས་ཅད་ལ་སོགས་པ་ངེས་པར་དགུག་པ་དང་གཞུག་པ་དང་བཅིང་བ་དང་དབང་
དུ་བྱ་བ་དང་འདྲེན་པར་བྱེད་པའོ། །རྡོ་རྗེ་ཁུ་ཚུར་གྱིས་འཁྱུད་པ་ནི་རྡོ་རྗེ་དགའ་བའི་ཕྱག་རྒྱའོ། །དམ་ཚིག་གི་ཕྱག་རྒྱ་འབྱུང་སྟེ། རྡོ་རྗེ་བཅིངས་བ་བསྡམས་བྱས་ནས། །གཡོན་པའི་མཛུབ་མཐེབ་མོ་མཚན་དུ། །མཐེ་བོའི་
རྟགས་ནི་བཙུད་ནས་སུ། །དེ་བསྐྱོད་བར་དུ་བསྡམ་པར་བྱ། །འདིས་ནི་བུད་མེད་ཐམས་ཅད་དགའ་བར་བྱེད་དོ། །རྡོ་རྗེའི་ཁུ་ཚུར་གཉིས་ཀྱིས་རྒྱལ་མཚན་འཛིན་པའི་ཚུལ་དུ་བྱའོ། །རྡོ་རྗེའི་རྒྱལ་མཚན་ནོ། །དམ་ཚིག་གི་ཕྱག་རྒྱ་འབྱུང་
སྟེ། རྡོ་རྗེ་བཅིང་བ་བསྡམ་བྱས་ནས། །མཛུབ་མོ་གཉིས་ནི་དགུག་པར་བྱ། །སྲིན་ལག་གཤིབས་ལ་མཐེའུ་ཆུང་བསྐྱེད། །དེ་ལྟར་མཐེ་བོ་གཉིས་ཀྱང་བསྐྱེད། །འདི་བསྟན་པ་ཙམ་གྱིས་དེ་བཞིན་གཤེགས་པ་ཐམས་ཅད་
ཀྱང་བྱམས་པ་བསྟན་པར་མཛད་ན་གཞན་ལྟ་ཅི་སྨོས། རྡོ་རྗེ་ཁུ་ཚུར་གཉིས་ཀྱིས་སྙེམས་པར་བྱེད་པ་ནི་རྡོ་རྗེ་སྙེམས་པའོ། །དམ་ཚིག་གི་ཕྱག་རྒྱ་འབྱུང་སྟེ། རྡོ་རྗེ་བཅིང་བ་ཀུན་བྱས་ནས། །རྩིབ་ལོགས་གཉིས་སུ་བསྐོར་ནས་སུ། །འཛིན་
པས་བསྐྱོད་པས་འདུད་པ་སྟེ། །ཁྲོ་བོ་ཐམས་ཅད་མགུ་བར་བྱེད། །རྡོ་རྗེ་སེམས་དཔའ་མཆོག་བཅས་དང་། །རྡོ་རྗེ་གར་གྱི་རབ་སྦྱོར་བས། །མདོར་ན་མེ་ཏོག་ལ་སོགས་པའི། །གསང་བའི་མཆོད་པ་མྱུར་དུ་འགྲུབ། །རྟོག་པ་གཞན་གྱི་གསང་
<pb id="92.44a"/>
བའི་མཆོད་པ་དང་ཡང་སྦྱར་རོ། །དེ་ནས་རྡོ་རྗེ་གར་འབྱུང་སྟེ། །རྡོ་རྗེ་ཁུ་ཚུར་གཉིས་བཅིངས་ནས། །འཛུམ་པས་མཐའ་ནས་བརྩམས་ཏེ་དགྲོལ། །གློག་བཞིན་བསྒྱུར་ཏེ་བསྐོར་ཞིང་དགྲོལ། །འགྲམ་པ་དང་ནི་གཙུག་
ཏོར་བཞག །རྡོ་རྗེ་གར་ཞེས་བྱ་བ་སྟེ། །བདག་ཆེའི་མཆོད་པ་ཐམས་ཅད་དོ། །མཆོད་པ་འདི་ནི་གསོལ་བས་ན། །དངོས་མེད་ཉིད་ཀྱང་མྱུར་དུ་འགྲུབ། །དེ་ནས་རྡོ་རྗེ་གཟུགས་ལ་སོགས་པའི་ཕྱག་རྒྱ་བཅིང་བ་ནི་རྡོ་རྗེ་བཅིང་བ་བརྐྱང་ལ་མཐིལ་
དུ་བལྟའོ། །རྡོ་རྗེ་བཅིངས་པས་གཡོན་པའི་མཛུབ་མོ་ནི་པི་བང་གི་ཤིང་ངོ་། །གཡས་པ་བཀུག་པས་ནི་ལེན་ཏེ། བརྐྱང་བའི་ལག་མཐིལ་གྱིས་རང་གི་སྙིང་གར་བྱུག་གོ། །མེ་ཏོག་གི་ཐལ་མོའི་ཚུལ་གྱིས་རྡོ་རྗེ་རོ་བཏུང་བར་བྱའོ། །རྡོ་རྗེའི་
ཁུ་ཚུར་གཉིས་བཅངས་ཏེ། གཡོན་པའི་མཐེའུ་ཆུང་ནི་གཡས་པའི་ཀྱོ་བ་ཏང་གིས་བཟུང་ངོ་། །ཀྱོ་བ་ཏང་དེ་གཡས་པས་སེམས་དཔའི་དམ་ཚིག་ཐམས་ཅད་དང་། སེམས་ཅན་ཐམས་ཅད་ཀྱང་དགུག་གོ། །རྡོ་རྗེ་བཅིངས་ལ་མཐེ་བོ་
མདུད་པ་ནི་ཞགས་པའི་ཕྱག་རྒྱའོ། །རྡོ་རྗེ་ཁུ་ཚུར་གཉིས་ཀྱི་མཛུབ་མོ་སྦྲེལ་བ་ནི་ཐམས་ཅད་བཅིང་ངོ་། །རྡོ་རྗེ་འབེབས་པའི་ཕྱག་རྒྱས་ནི་ཐམས་ཅད་འབེབས་པར་བྱེད་དོ། །དེ་ནས་གོ་ཆའི་ཕྱག་རྒྱ་འབྱུང་སྟེ། ཁུ་ཚུར་བཅིངས་
པ་གཉིས་ཀྱིས་སྙིང་ཀར་མདུད་པའི་ཚུལ་དུ་བྱའོ། །སྤོས་ནས་ཡང་ལྟག་པར་ཡང་དེ་བཞིན་ནོ། །སྤོས་ནས་སྙིང་ཀར་ཡང་དེ་བཞིན་ནོ། །ཡང་བར་དུ་ཡང་མདུད་དོ། །ཡང་སྤོས་ནས་སྙིང་ཀ་དང་ལྟག་པར་ཡང་དེ་བཞིན་ནོ། །མགོ་ལ་
ཡང་དེ་བཞིན་དུ་དབང་བསྐུར་བའི་གནས་སུའོ། །ཕྲེང་བ་བཅིང་བའི་མདུད་པའི་ཚུལ་གྱིས་མཐེའུ་ཆུང་ལ་སོགས་པའི་སོར་མོ་ཐམས་ཅད་དགྲོལ་བའི་ཅོད་པན་གྱི་ཚུལ་དུ་བྱའོ། །དེ་ནས་འཕགས་པ་སྤྱན་རས་གཟིགས་ཀྱི་
དབང་པོའི་ཕྱག་རྒྱ་བཅིང་བ་ནི། པད་མོ་ཟུམས་པའི་ཐལ་མོ་སྦྱར། །པད་མོ་ཆེན་པོར་གྲགས་པ་སྟེ། །མཐེའུ་ཆུང་མཐེ་བོ་གཉིས་འགྱེད་པ། །སྡིག་པ་རྣམས་ནི་སེལ་བའོ། །དེ་ཉིད་མཛུབ་མོ་ཀྱོ་བ་ཏང་དུ་བྱས་པ་ནི་ཐམས་ཅད་
<pb id="92.44b"/>
དགུག་པའོ། །དེ་ནས་པད་མོ་འབྱུང་སྟེ། རྡོ་རྗེ་བཅིངས་པའི་མཛུབ་མོ་གཉིས་བཀུག་ལ་མཐེ་བོ་མཉམ་པའི་སྟེང་དུ་གུང་མོ་གཉིས་བཞག་གོ། །དེ་གཉིས་སུ་བྱས་ནས་གཡོན་པ་ལ་གཡས་པས་པད་མོ་འབྱེད་པར་བྱའོ། །དེ་ནས་པད་
མོ་དག་གི་ཕྱག་རྒྱ་ནི་ཧྲཱིཿ། ཡེ་ཤེས་ཀྱི་ཕྱག་རྒྱ་ནི་པད་མོ་འབྱེད་པས་འདོད་ཆགས་ལ་སོགས་པའི་དྲི་མ་སྦྱོང་བར་གསུངས་པ་ཉིད་དོ། །དེ་ནས་ནམ་མཁའི་སྙིང་པོའི་ཕྱག་རྒྱ་བཅིང་བ་ནི་ནོར་བུའི་ཁུ་ཚུར་གཉིས་ཀས་དབང་བསྐུར་
བའི་ཕྲེང་བ་བཅིང་ངོ་། །དེ་ནས་རྡོ་རྗེ་རིན་པོ་ཆེའི་ཕྱག་རྒྱ་ནི། རྡོ་རྗེ་བཅིང་བ་ཀུན་བྱས་ནས། །མཛུབ་མོ་མཉམ་ནས་མཐེབ་དང་སྦྱར། །དེ་དག་ངོས་སུ་སྤྲད་པ་སྟེ། །དབང་བསྐུར་གནས་སུ་དབང་སྦྱིན་ནོ། །དེ་ཉིད་ཁ་ཡར་བསྟན་ལ་
སྙིང་ཀར་བཞག་པ་ནི་ནོར་བུའི་ཁུ་ཚུར་ཞེས་བཤད་དེ། དོན་ཐམས་ཅད་འཕྲོག་པའོ། །དེ་ཉིད་ལས་མཐེ་བོའི་རྡོ་རྗེས་མཛུབ་མོ་མཉམ་པ་མནན་ཏེ། རྒྱབ་བསྐུམ་པ་ནི་རྡོ་རྗེའི་ནོར་བུའོ། །ཏྲཱྃ་ཆོས་ཀྱི་ཕྱག་རྒྱའོ། །ཡེ་ཤེས་ཀྱི་
ཕྱག་རྒྱ་ཐམས་ཅད་ནམ་མཁར་བསྒོམ་པའོ། །དེ་ནས་རྡོ་རྗེ་ཁུ་ཚུར་གྱི་ཕྱག་རྒྱ་བཅིང་བ་ནི་དེ་ལྟར་སྔར་བཤད་པ་ཉིད་དོ། །ངག་གི་ཕྱག་རྒྱའོ། །བྱམས་པའི་བཅིང་བ་ནི་བཅིང་བའི་ནང་ན་མཆོག་སྟེ། ཡེ་ཤེས་ཀྱི་ཕྱག
རྒྱའོ། །མདུན་དུ་ནི་རྡོ་རྗེ་ཆེན་པོའི་ཕྱག་རྒྱའོ། །གཡས་སུ་ནི་རྡོ་རྗེ་རིན་པོ་ཆེའི་ཕྱག་རྒྱ་བསྟན་པ་ཉིད་དོ། །རྒྱབ་ཏུ་ནི་རྡོ་རྗེ་བཅིང་བ་སྙིང་ཀར་བཀན་ནས་མཐེ་བོ་སྦྱར་ཏེ། མཛུབ་མོ་གཉིས་དགུག་པར་བྱའོ། །རྡོ་རྗེ་
པད་མ་མཆོག་གི་ཕྱག་རྒྱའོ། །རྡོ་རྗེ་བཅིང་བའི་མཐེ་བོ་དང་མཐེའུ་ཆུང་གཉིས་སྙིང་གར་བརྐྱང་བ་ནི་རྡོ་རྗེ་སྟེ། རྡོ་རྗེ་ཐམས་ཅད་དོ། །རིགས་ཐམས་ཅད་ཀྱི་དམ་ཚིག་གི་ཕྱག་རྒྱ་སྟེ། གྲུབ་པ་ཐམས་ཅད་སྩོལ་བ་ཕྱག་
རྒྱའི་དཀྱིལ་འཁོར་དུ་བྲིའོ། །དེ་ནས་འཇམ་དཔལ་གྱི་ཕྱག་རྒྱ་བཅིང་བ་ནི་རྡོ་རྗེ་ཁུ་ཚུར་མཛུབ་མོའི་རྩེ་མོ་བཀུག་པ་འདི་ནི་རལ་གྲིའོ། །སྙིང་པོ་ནི་གླེགས་བམ་མོ། །དམ་ཚིག་གི་ཕྱག་རྒྱའོ། །གཡོན་པའི་གླེགས་བམ་བཅངས་
<pb id="92.45a"/>
པའི་མཐེའུ་ཆུང་ནི་གཡས་པའི་རལ་གྲི་འཛིན་པས་གཟུང་ངོ་། །ཨཱ། ཆོས་ཀྱི་ཕྱག་རྒྱའོ། །ཆོས་ཐམས་ཅད་ལ་ཡི་གེ་མེད་ཅེས་བྱ་བ་ནི་ཡེ་ཤེས་ཀྱི་ཕྱག་རྒྱའོ། །དེ་ནས་རྡོ་རྗེ་འཁོར་ལོའི་ཕྱག་རྒྱ་བཅིང་བ་ནི། 
རྡོ་རྗེའི་ཁུ་ཚུར་གཉིས་བཅངས་ཏེ། །མཐེའུ་ཆུང་མཛུབ་མོའི་རྡོ་རྗེའི་བཅིང་། །རྡོ་རྗེ་འཁོར་ལོ་ཞེས་བཤད་དེ། །དཀྱིལ་འཁོར་ཐམས་ཅད་སྒྲུབ་པ་པོ། །འདི་མཐོང་བས་དཀྱིལ་འཁོར་ཐམས་ཅད་མཐོང་བར་འགྱུར་རོ། །དེ་བཞིན་
དུ་དབུས་སུ་ཁ་བཞག་སྟེ་བཟླས་ན་དཀྱིལ་འཁོར་ཐམས་ཅད་དུ་ཞུགས་པར་འགྱུར་ཞིང་དེ་བཞིན་དུ་སྒྲུབ་པར་འགྱུར་རོ། །ཧཱུྃ། ཆོས་ཀྱི་ཕྱག་རྒྱའོ། །དེ་ནས་ནམ་མཁའ་མཛོད་ཀྱི་ཕྱག་རྒྱ་བཅིང་བ་ནི་རྡོ་རྗེ་ནོར་བུའི་ཕྱག་རྒྱ་ལས་
མཐེའུ་ཆུང་དང་སྲིན་ལག་མཉམ་པའི་རྒྱལ་མཚན་བསྒྲེང་བའི་ཚུལ་དུ་བྱའོ། །ཆོས་ཀྱི་ཕྱག་རྒྱ་ནི་ཏྲཱཾ། འཕགས་པ་བྱམས་པ་བྱང་ཆུབ་སེམས་དཔའ་ཆེན་པོའི་ཕྱག་རྒྱ་བཅིང་བ་ནི་རྡོ་རྗེ་གོ་ཆའི་ཕྱག་རྒྱའོ། །ངག་གི་ཕྱག་རྒྱ་ནི་
ཨོྃ། དེ་ནས་རྟོག་པ་ཐམས་ཅད་སྤྱིའི་ཕྱག་རྒྱ་ཤེས་པ་འབྱུང་སྟེ། དེ་ལ་ལུས་ཀྱི་ཕྱག་རྒྱར་འགྱུར་བ་ནི་འདི་ལྟ་སྟེ། འགྲེང་ཡང་རུང་། འདུག་ཀྱང་རུང་། རྐང་པ་བསྙམས་ཏེ་བརྐྱང་བ་དང་ལག་པ་བསྒྲེང་བ་ནི་རྡོ་རྗེའི་ཕྱག་
རྒྱའོ། །མཆོག་བསྒྲུབ་པ་ལ་རྡོ་རྗེ་དང་མཚུངས་པར་འགྱུར་རོ། །ལངས་ནས་གཡོན་པས་རྡོ་རྗེ་ཁུ་ཚུར་བཅངས་ནས་གཡས་པ་བཀུག་པས་དྲངས་པས་ནི་རྡོ་རྗེ་ལྕགས་ཀྱུའི་ཕྱག་རྒྱ་སྟེ། ཐམས་ཅད་འདྲེན་པའི་ཕྱག་རྒྱ་ཡིན་ནོ། །
ལངས་ལ་པུས་མོ་བསྐྱེད་དེ་བཀུག་ནས་ལག་གཉིས་བསྡམས་ཏེ་གྱེན་དུ་བརྐྱང་བ་ནི་ཐམས་ཅད་གཏན་འཕོ་བའི་རལ་གྲིའོ། །དཔུང་པ་གཉིས་ཀྱིས་རང་གི་སྙིང་ཀར་འཁྱུད་པ་ནི་གོ་ཆ་སྟེ་མི་ཕྱེད་པའོ། །དེ་ནས་རང་གི་ཕྱག་རྒྱ་
བཅིང་བ་ནི་ཨ་ཧོ་ཧྃ་ཧཱུྃ། དབབ་པ་དང་དབང་དུ་བྱ་བ་དང་བསྲུང་བ་དང་གཏན་འཕོ་བའི་ཕྱག་རྒྱའོ། །དེ་ནས་ལྟ་བའི་ཕྱག་རྒྱ་འབྱུང་བ་ནི་མྱུར་འགྱུར་རྡོ་རྗེའི་ལྟ་བ་སྟེ། །བགྲད་དེ་བཙུམས་པ་འདྲེན་པ་ཡིན། །ཁྲོ་བོའི་
<pb id="92.45b"/>
ལྟ་བ་ཁྲོ་གཉེར་ཏེ། །བརྟན་པར་ལྟ་བ་མི་གཡོ་བའོ། །དེ་ནས་འདི་དག་གི་ལས་འབྱུང་བ་ནི་རྡོ་རྗེའི་ལྟ་བས་སྐྱེ་འགྲོ་ཐམས་ཅད་མགུ་བར་བྱའོ། །བགྲད་པའི་ལྟ་བས་ནི་ཐམས་ཅད་དགུག་པ་དང་རིམས་དང་གདོན་དང་དུག་དང་བྱད་
མ་ལ་སོགས་པ་དང་ནད་ཐམས་ཅད་སེལ་ཏོ། །ཁྲོ་བོའི་ལྟ་བས་ནི་ཐམས་ཅད་གཏན་འཕོའོ། །བརྟན་པར་ལྟ་བས་ནི་ཐམས་ཅད་བསྲུང་ངོ་། །དེ་ལ་སྙིང་པོ་ནི་འདི་རྣམས་ཡིན་ནོ། །བཛྲ་དྲྀཥྚི་མ་ཊ། དཱིབ་ཏ་དྲྀཥྚི་ཨྃ་ཀུ་ཤ་ཛ། 
ཨོྃ་ཀྲོ་དྷ་དྲྀཥྚི་ཕཊ། དྲྀ་ཌྷ་དྲྀཥྚི་ཧྃ། སོའི་ཕྱག་རྒྱ་འབྱུང་སྟེ། སོ་བཅའ་བས་ནི་གཏན་འཕོའོ། །མུར་བས་ནི་དབང་དུ་བྱེད་དོ། །སྙིང་པོ་བཟླས་ཤིང་ཁྲོ་བོའི་ཏིང་ངེ་འཛིན་བཟླས་ཏེ་ཕྱག་རྒྱའི་ལས་བྱེད་དོ། །གཡས་ནས་
གཅུ་བ་ནི་དགུག་པའོ། །གཡོན་ནས་གཅུ་བ་ནི་དབང་དུ་བྱེད་པའོ། །མ་མཆུ་སོས་མནན་པས་ནི་གཏན་འཕོའོ། །མཆུ་གཉིས་ཀ་བསྡམས་པས་ནི་བསྲུང་ངོ་། །སངས་རྒྱས་རྗེས་སུ་དྲན་པ་དང་རྡོ་རྗེ་འཛིན་པ་རྗེས་སུ་དྲན་པ་དང་
རྡོ་རྗེ་ཁྲོ་བོ་རྗེས་སུ་དྲན་པ་དང་རྡོ་རྗེ་རྗེས་སུ་དྲན་པ་ནི་ཐམས་ཅད་སྒྲུབ་པ་སྟེ་མཆུའི་ཕྱག་རྒྱའོ། །མིག་གཡས་པ་བསྐྱོད་པས་དབང་དུ་བྱེད་དོ། །མིག་གཡོན་པ་བསྐྱོད་པས་རྗེས་སུ་ཆགས་སོ། །གཉིས་ཀ་བཙུམ་པས་ནི་
གཏན་འཕོའོ། །གཉིས་ཀ་བགྲད་པས་ནི་བསྲུང་ངོ་། །ཐམས་ཅད་ཀྱི་སྙིང་པོ་བཟླས་ཏེ་གྱེན་དུ་བལྟས་ན་ནམ་མཁའ་ལ་འགྲོ་བར་འགྲུབ་བོ། །མཐུར་དུ་བལྟས་ན་སའི་དབང་པོར་འགྱུར་རོ། །གཡས་ནས་བསྐོར་བ་ནི་དེ་
བཞིན་གཤེགས་པ་ཐམས་ཅད་ལ་མཆོད་དོ། །གཡོན་ནས་བསྐོར་བས་ནི་ཕྱག་ན་རྡོ་རྗེ་ལ་མཆོད་དེ། ཐམས་ཅད་ཀྱི་སྙིང་པོ་སྟོང་བཟླས་ནས་བསྒྲུབ་བོ། །དེ་ནས་ཕྱི་རོལ་གྱི་རྡོ་རྗེ་རིགས་ཀྱི་ཕྱག་རྒྱ་བཅིང་བ་འབྱུང་སྟེ། དེ་ལ་
འཇིག་རྟེན་པའི་ཕྱག་རྒྱ་རྣམས་ནི་འཇིག་རྟེན་པའི་ཁུ་ཚུར་ལས་འབྱུང་སྟེ། རྡོ་རྗེ་ཁུ་ཚུར་ནི་རྡོ་རྗེ་བཅིང་བ་ལས། གཡོན་པའི་མཐེ་བོ་ནང་དུ་བཅུག་ནས་མཐེའུ་ཆུང་དང་སྲིན་ལག་གི་བར་དུ་བཙིར་ལ་བསྡམ་པར་བྱ་སྟེ། དེ་ཉིད་
<pb id="92.46a"/>
ལ་ཕྱག་རྒྱའི་སྙིང་པོ་འདི་འབུམ་བཟླས་ཏེ་བསྒྲུབ་བོ། །ཨོྃ་བཛྲ་མུ་དྲ་ཧཱུྃ། རྡོ་རྗེའི་ཁུ་ཚུར་གཉིས་སུ་བྱས་ཏེ། གཡས་པས་མཚན་མ་ཇི་ལྟར་བྱས་པ་བཞིན་དུ་གཟུང་ངོ་། །མ་རྣམས་ཐམས་ཅད་ཀྱི་ཕྱག་རྒྱ་
བཅིང་བ་ནི་འདི་བཞིན་དུ་རྡོ་རྗེའི་ཁུ་ཚུར་ལས་གཡོན་པ་རྡོ་རྗེའི་ཁྲོ་བོའི་མཛུབ་མོ་བསྒྲེང་བ་སྟེ། དུར་ཁྲོད་དམ་ཚོགས་ཀྱི་གནས་སུ་རྡོ་རྗེ་ཁྲོ་བོའི་མཛུབ་མོས་མི་ཁྲག་ཐིགས་པ་གསུམ་ཁར་བླངས་ཏེ་མྱངས་ནས་མི་རོ་མ་རྨས་ཤིང་མ་
ཉམས་པ་རྐང་པ་གཡོན་པས་མནན་ཏེ་བརྒྱ་བཟླས་ན་ནམ་མཁའ་ལ་འགྲོ་བ་དང་མི་སྣང་བར་འགྱུར་བ་དང་བྱད་མ་ཐམས་ཅད་དབང་དུ་འགྱུར་རོ། །ཚོགས་དེ་དག་ཐམས་ཅད་ཀྱི་དབང་པོར་འགྱུར་ཏེ། ཐག་འཇུག་པ་དང་ཕན་
འདོགས་ནུས་པར་འགྱུར་རོ། །མཁའ་འགྲོ་མའི་བདེ་བའི་མཆོག་ཐམས་ཅད་དང་རྟོག་པ་ཐམས་ཅད་དང་ལས་ཐམས་ཅད་དང་ཕྱག་རྒྱ་ཐམས་ཅད་འགྲུབ་པར་འགྱུར་རོ། །དེ་ནས་ཁྲོ་བོའི་ཁུ་ཚུར་བསྒྲུབ་པའི་སྙིང་པོ་ནི་
འདི་ཡིན་ནོ། །ཨོྃ་བཛྲ་ཨཱ་ར་ལི། ཕྱག་རྒྱ་བཅིང་བའི་རབ་ཏུ་བྱ་བའོ། །དེ་ནས་དེའི་རྗེས་ལ་ཕྱག་རྒྱ་ཐམས་ཅད་ཀྱི་གསང་བའི་བསྒྲུབ་པའི་སྐབས་བཤད་པར་བྱ་སྟེ། དེ་ནས་དེ་བཞིན་གཤེགས་པའི་ཕྱག་རྒྱ་གསང་
བ་བསྒྲུབ་པ་ནི་དཀྱིལ་འཁོར་བྲི་སྟེ་དེར་འདི་སྐད་བརྗོད་དོ། །བཅོམ་ལྡན་ཕྱག་རྒྱ་བཙུན་མོ་འདི། །རྟག་ཏུ་བདག་ལ་སྩལ་བར་སྩོལ། །སེམས་ཅན་ཀུན་གྱི་དོན་སྒྲུབ་ཕྱིར། །གྲུབ་པ་མཆོག་ནི་བསྒྲུབ་པར་བགྱི། །ཕྱག་ན་རྡོ་རྗེ་
དཀྱིལ་འཁོར་ནས་འདི་ཞེས་བརྗོད་དོ། །སུ་ར་ཏེ་ས་མ་ཡ་སྟྭྃ་ཧོ། བཛྲ་ས་ཏྭ་ཨ་དྱ་སིད་དྷ་ནན། དེ་ནས་བྱང་ཆུབ་སེམས་དཔའ་གཞན་རྣམས་ཀྱི་གསང་བའི་ཕྱག་རྒྱ་བསྒྲུབ་པ་ནི། བྱང་ཆུབ་སེམས་དཔའ་བདག་ཉིད་ཆེ། །
རྟག་ཏུ་བདག་ལ་གྲུབ་པ་སྩོལ། །དེ་ནས་ཕྱི་རོལ་གྱི་རྡོ་རྗེ་རིགས་ཀྱི་གསང་བ་བསྒྲུབ་པ་ནི་ཕྱག་ན་རྡོ་རྗེ་ཁྲོ་བོ་ནི་ཐམས་ཅད་བྱེད་པ་ཡིན་ནོ་ཞེས་དེ་སྐད་བརྗོད་ལ་བསྒྲུབ་པར་བྱའོ། །མ་རྣམས་ཀྱི་གསང་བའི་ཕྱག་རྒྱ་བསྒྲུབ་པ་ནི་
<pb id="92.46b"/>
དཀྱིལ་འཁོར་དུ་ཞུགས་ནས་བྷྱོ་བྷྱོ་ཞེས་རྗོད་ཅིག །གསང་བ་བསྒྲུབ་པའི་རབ་ཏུ་བྱ་བའོ། །དེ་ནས་ཕྱག་རྒྱའི་དེ་ཁོ་ན་འབྱུང་སྟེ། དེ་བཞིན་གཤེགས་པའི་ཕྱག་རྒྱའི་དེ་ཁོ་ན་ནི་སེམས་ལས་སངས་རྒྱས་ཀྱི་ཆོས་འབྱུང་ངོ་། །ཡང་
དག་པར་ན་འདི་དག་སྟེ་དེ་བཞིན་གཤེགས་པའི་བཙུན་མོའི་ཐུགས་ལ་གནས་པ་ཡིན་ནོ། །བདག་ཀྱང་དེ་བཞིན་གཤེགས་པ་ཡིན་པས་བདག་གི་ཆུང་མ་ཡིན་ནོ་ཞེས་སྔར་བསྒོམས་ལ་ཕྱག་རྒྱ་བསྒྲུབ་བོ། །ཕྱག་ན་རྡོ་རྗེའི་
ཕྱག་རྒྱའི་དེ་ཁོ་ན་ནི། རབ་དགའ་བཅིང་བ་ཀུན་གྱི་མཆོག །དེ་ལས་ཕྱག་རྒྱ་རྣམས་སུ་བྱས། །འདོད་པ་རྡོ་རྗེ་སེམས་དཔའ་ཡིས། །གྲུབ་བརྟན་མྱུར་དུ་སྩོལ་བར་མཛད། །དེ་ནས་གཞན་དག་ནི། བཅོམ་ལྡན་རྟག་པ་འདོད་པ་
སྟེ། །དེ་ཉིད་དེ་བཞིན་གཤེགས་པའོ། །དེ་ལས་ཐམས་ཅད་བདག་ཉིད་གཟུགས། །བདག་ཀྱང་ཕྱག་རྒྱ་གྲུབ་པར་ཤོག །དེ་ནས་ཕྱི་རོལ་གྱི་རྡོ་རྗེ་རིགས་ཀྱི་ཕྱག་རྒྱའི་དེ་ཁོ་ན་ནི་ཕྱག་ན་རྡོ་རྗེས་ལྷ་ཐམས་ཅད་དབང་དུ་བྱས་ནས་རྡོ་རྗེར་
བྱས་ཏེ། དེ་དག་གི་ཕྱག་རྒྱ་ཡང་རྡོ་རྗེའི་ཕྱག་རྒྱ་ཉིད་དོ། །དེ་ནས་མ་རྣམས་ཀྱི་ཕྱག་རྒྱའི་དེ་ཁོ་ན་ཉིད་ནི། མ་རུངས་ཐམས་ཅད་ཟ་བའི་ཕྱིར། །ལྷ་རྣམས་ཀུན་གྱིས་བྱས་པ་སྟེ། །ཕྱག་རྒྱ་འབེབས་པས་དེ་ཡི་ཕྱིར། །བསྒོམས་
ནས་ཀྱང་ནི་བསྒྲུབ་པར་བྱ། །དེ་བཞིན་གཤེགས་པའི་དེ་ཁོ་ན་རབ་ཏུ་སྦྱོར་བས་ཐོག་མར་བསྒོམས་ནས་བསྒྲུབ་བོ། །ཕྱག་རྒྱའི་དེ་ཁོ་ནའི་རབ་ཏུ་བྱའོ། །དེ་ནས་རྟོག་པ་ཐམས་ཅད་ཀྱི་བྱིན་གྱིས་བརླབ་པ་ལ་སོགས་པའི་
ལས་བཤད་དོ་ཞེས་ནས་བཅོམ་ལྡན་འདས་ཕྱག་ན་རྡོ་རྗེས་གསུངས་པ། ཉིན་རེ་དང་པོ་དུས་བཞིན་དུ། །རྡོ་རྗེ་ཆེ་མཆོག་ཕྱག་རྒྱ་ཡིས། །སྙིང་ཀ་སྨིན་མཚམས་ལྐོག་མ་གཙུག །བདག་ཉིད་བྱིན་གྱིས་བརླབ་པར་བྱ། །དེ་
ལ་བྱིན་གྱིས་བརླབ་པའི་སྙིང་པོ་ནི་འདི་ཡིན་ནོ། །བཛྲ་སཏྭ་བཛྲ་རཏྣ། བཛྲ་དྷརྨ་བཛྲ་ཀརྨ། དེ་ལ་འདི་ནི་རྡོ་རྗེ་རིན་པོ་ཆེའི་དབང་བསྐུར་བའི་སྙིང་པོ་ཡིན་ནོ། །ཨོྃ་སརྦ་ཏ་ཐཱ་ག་ཏ་ཨ་བྷི་ཥིཉྩ། སྙིང་པོ་འདིས་རྡོ་རྗེ་རིན་པོ་ཆེའི་
<pb id="92.47a"/>
ཕྱག་རྒྱ་སྨིན་མཚམས་སུ་བཞག་སྟེ། མཛུབ་མོ་གཉིས་ཀྱིས་ཕྲེང་བའི་ཚུལ་དུ་བཅིངས་ལ། ལྟག་པར་མདུད་པའི་ཚུལ་དུ་བྱས་ནས་བསྐོར་ཏེ། མཐེའུ་ཆུང་ནས་བརྩམས་ཏེ་བཀྲོལ་བས་སོར་མོ་ཐམས་ཅད་
བཀྲོལ་ཏེ་དར་སྤྱངས་པ་ལྟར་བྱའོ། །དེ་ནས་ཏིང་ངེ་འཛིན་གྱི་ཡེ་ཤེས་བསྐྱོད་པ་ནི་རྡོ་རྗེ་བཅིང་བ་བཀན་ཏེ་ཕང་པར་བཞག་ནས་བསྒོམ་པའི་སྙིང་པོ་འདིས་རང་གི་སྙིང་ཀར་རྡོ་རྗེ་བསམ་མོ། །ཨོྃ་བཛྲ་ཨཱཏ་མ་ཀཿ། རྡོ་རྗེའི་བཟླས་པ་
ཅི་འདོད་པར་བཟླས་སོ། །དེ་ནས་རྡོ་རྗེའི་མཆོད་པའི་རབ་ཏུ་བྱ་བ་ནི། རྡོ་རྗེའི་ཁུ་ཚུར་གཉིས་བཅངས་ནས། །རྡོ་རྗེ་འགྱིང་བ་ལེགས་པར་བྱ། །རྡོ་རྗེ་ཕྲེང་བ་དེ་བཞིན་གླུ། །རྡོ་རྗེ་གར་ཀྱང་སྤྱི་བོ་ནས། །དེར་བསྟོད་པའི་རྡོ་རྗེའི་གླུ་
བླང་ཞིང་མཆོད་པར་བྱའོ། །རྡོ་རྗེ་སེམས་དཔའ་བསྡུས་པའོ། །རྡོ་རྗེ་རིན་ཆེན་བླ་མེད་དེ། །རྡོ་རྗེ་ཆོས་ནི་གླུར་བླངས་པས། །རྡོ་རྗེ་ལས་ནི་མཛད་པར་གསོལ། །དགའ་བ་དང་དབང་བསྐུར་བ་དང་གླུ་དང་མཆོད་པ་འདིས་དེ་བཞིན་
གཤེགས་པ་ཉིད་ཀྱང་རྙེད་པར་མི་དཀའ་ན་གྲུབ་པ་གཞན་ལྟ་ཅི་སྨོས། དེ་ཅིའི་ཕྱིར་ཞེ་ན། དེ་ལྟར་སེམས་དཔའི་བདེ་བ་འདི་དང་མཚུངས་པ་མེད་དོ། །དེ་ནས་ཕྱག་ན་རྡོ་རྗེ་སའི་བྱིན་གྱིས་བརླབ་པ་ལ་སོགས་པ་འབྱུང་སྟེ། ཉིན་རེ་དང་
པོར་དུས་བཞིན་དུ། །རྡོ་རྗེའི་བྱིན་གྱིས་བརླབ་ཚུལ་གྱིས། །བདག་གིས་བདག་ཉིད་བྱིན་བརླབས་ནས། །སེམས་དཔར་བྱིན་རླབས་རྣལ་འབྱོར་ལྡན། །རྡོ་རྗེ་དང་བཅས་རྡོ་རྗེ་བཅིང་། །རྡོ་རྗེ་འབེབས་ལ་སོགས་ཚུལ་གྱིས། །
རྡོ་རྗེ་ཁུ་ཚུར་རྡོ་རྗེ་བཅས། །གཉིས་བྱས་ཕྱག་རྒྱའི་མཆོག་གིས་སུ། །བདག་ཉིད་བྱིན་གྱིས་བརླབ་པར་བྱ། །འདོད་པ་བདག་ཉིད་ཅེས་ཀྱང་བསྒོམ། །དེ་ནས་རྡོ་རྗེ་སེམས་དཔའི་གསང་བའི་སྙིང་པོ་བཟླས་པར་བྱའོ། །དེ་ལ་གསང་
བའི་སྙིང་པོ་འདི་རྡོ་རྗེའི་གླུས་ཅི་འདོད་པར་བཟླས་སོ། །ཊཀྐི་ཛ་ཧོ། དེ་ནས་བསྒྲུབ་པ་གཞན་ཡང་རྡོ་རྗེ་བཅིང་བས་རྟགས་བཟུང་སྟེ་འབུམ་བཟླས་ན་འདོད་པ་ཐམས་ཅད་ཀྱི་དབང་ཕྱུག་དང་། འདོད་པའི་གཟུགས་དང་འདོད་པའི་
<pb id="92.47b"/>
ཚེ་དང་འདོད་པའི་བདག་པོ་དང་ཀུན་དུ་འགྲོ་བ་ཐམས་ཅད་གྲུབ་པར་འགྱུར་རོ། །དེ་ནས་ཕྱག་ན་རྡོ་རྗེའི་དབང་བསྐུར་བའི་རབ་ཏུ་བྱ་བ་འབྱུང་བ་ནི་དེ་བཞིན་གཤེགས་པ་ཐམས་ཅད་ཀྱི་ཕྲེང་བའི་དབང་བསྐུར་བ་ཇི་ལྟ་བ་བཞིན་དུ་སྙིང་པོ་
འདིས་སྦྱིན་ནོ། །ཨོྃ་སརྦ་ཏ་ཐཱ་ག་ཏ་རད་ནཱ་བྷི་ཥེ་ཀ་ཨ། དེ་ནས་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་བསྐྱེད་པའི་ཏིང་ངེ་འཛིན་ལ་དམིགས་པ་ནི་ཇི་ལྟར་བཅོམ་ལྡན་འདས་སེམས་ཅན་ཐམས་ཅད་ཉིད་ཡིན་པ་དེ་བཞིན་དུ་
བདག་ཀྱང་ཐམས་ཅད་ཉིད་དོ་ཞེས་ནས་སྙིང་པོ་འདིས་ཐམས་ཅད་དགུག་པ་དང་གཞུག་པ་དང་བཅིང་བ་དང་དབང་དུ་བྱས་ཏེ་བསྒོམ་མོ། །དེ་ལ་སྙིང་པོ་ནི་འདིའོ། །ཨོྃ་སཏྭ་ཛཿཧཱུྃ་བྃ་ཧོཿ། དེ་ནས་བཅོམ་ལྡན་འདས་
ཀྱི་སྤྱན་སྔར་གསང་བའི་མཆོད་པ་བྱ་བ་ནི་བྱིན་གྱིས་བརླབ་པ་ལ་སོགས་པ་ཐམས་ཅད་བྱེད་དེ། རྡོ་རྗེ་ཁུ་ཚུར་གཉིས་བཅངས་ལ། །རྡོ་རྗེ་གར་དང་སྦྱར་ནས་སུ། །མེ་ཏོག་ལ་སོགས་དབུལ་བ་ནི། །གསང་བའི་མཆོད་པ་
ཕྱག་རྒྱས་དབུལ། །གཞུ་འདྲེན་པ་ཡི་ཚུལ་གྱིས་སུ། །རྡོ་རྗེ་མདའ་ནི་འཕེན་པར་བྱ། །ཀུན་ནས་འཁྱུད་དང་རྒྱལ་མཚན་བསྒྲེང་། །གཉིས་སྙེམས་འཛིན་པས་འདུད་པའོ། །རྡོ་རྗེའི་བསྟོད་པ་འདིས་རྡོ་རྗེའི་གླུ་བླང་ཞིང་
མཆོད་དོ། །གཟུགས་ལ་སོགས་པ་འདོད་པ་དག་གི་བདེ་བ་དང་། །ཤིན་ཏུ་ཡིད་བདེ་བཅོམ་ལྡན་རབ་དགའ་ཁྱོད་ལ་འདུད། །ཁྱོད་ཀྱིས་བདག་ལ་དེང་དུ་དགའ་བདེ་ཀུན་མཆོད་ལ། །མཆོག་གི་བདག་ཉིད་གྲུབ་པའང་མྱུར་
དུ་ཚུལ་བཞིན་སྩོལ། །བསྟོད་པའི་སྙིང་པོ་འདིས་ཐམས་ཅད་གྲུབ་པར་འགྱུར་རོ། །བཅོམ་ལྡན་འདས་ཕྱག་ན་རྡོ་རྗེ་ལ་ཉིན་རེ་ལན་རེ་བསྟོད་ན་བཅོམ་ལྡན་འདས་ལས་ཐམས་ཅད་ཐོབ་པར་འགྱུར་རོ། །སློབ་དཔོན་དེ་རང་གི་
ལྕེ་ལས་ཀྱང་འདས་པ་དང་མ་འོངས་པ་དང་ད་ལྟར་གྱི་ཐམས་ཅད་དང་བཅོམ་ལྡན་འདས་ཀྱི་བཀའ་དང་། རྟོག་པ་ཐམས་ཅད་དང་ཚིག་གི་རྒྱུད་ཐམས་ཅད་ཀྱང་སྨྲ་བར་འགྱུར་རོ། །ལྷའི་གླུ་སྔོན་མ་བྱུང་བ་ཡང་ལེན་ཏོ། །
<pb id="92.48a"/>
རྡོ་རྗེའི་གླུས་འབུམ་བཟླས་ན་རྡོ་རྗེ་འཛིན་པར་འགྱུར་རོ། །དེ་ལྟར་ལན་ཅིག་བྱིན་གྱིས་བརླབས་ལ་དེ་ནས་ཕྱིས་སྒྲུབས་ཤིག །དེ་ནས་ཉིན་གཅིག་བཞིན་བྱིན་གྱིས་བརླབ་པ་ལ་སོགས་པ་ཉིན་རེ་ལན་རེ་བྱས་ན་
གྲུབ་པ་ཐམས་ཅད་དང་། ཕུན་སུམ་ཚོགས་པ་ཐམས་ཅད་དང་དབང་བསྐུར་བ་ལ་སོགས་པ་དང་། ཤེས་པ་ཐམས་ཅད་དང་ལས་ཐམས་ཅད་འགྲུབ་བོ། །དེ་བཞིན་གཤེགས་པ་ཐམས་ཅད་ལ་སོགས་པ་དང་། སེམས་
དཔའ་རྣམས་དེར་ལྷགས་ནས་ཕྲ་མོ་ལ་སོགས་པ་སྟོན་ཏེ་ཚིག་སྨྲའོ། །བྱམས་པར་བྱེད་དོ། །མཆོད་དོ། །དེ་ཡང་དེ་བཞིན་གཤེགས་པ་ཐམས་ཅད་ལ་མཆོད་པ་དང་རིམ་གྲོ་ཐམས་ཅད་ཀྱིས་མཆོད་དོ། །སེམས་ཅན་
ཐམས་ཅད་ལ་ཚར་གཅད་པ་དང་ཕན་འདོགས་ནུས་པར་འགྱུར་རོ། །འཇིག་པ་མེད་པ་དང་ཟད་པ་མེད་པ་དང་འགོད་པ་མེད་པ་དང་འཇིགས་པ་མེད་པར་འགྱུར་རོ། །སེམས་ཅན་ཐམས་ཅད་ཀྱི་འཇིགས་པ་ཐམས་ཅད་
དང་། ནད་ཐམས་ཅད་དང་སྡུག་བསྔལ་ཐམས་ཅད་ཀྱང་སེལ་ཏོ། །ཆོ་འཕྲུལ་ཐམས་ཅད་སྟོན་ཏོ། །བདག་ཉིད་ཀྱིས་དེ་བཞིན་གཤེགས་པ་ཐམས་ཅད་ལ་སོགས་པ་སེམས་དཔའི་གཟུགས་མན་ཅད་དང་། བདག་གི་
ལུས་ཐམས་ཅད་དང་ནམ་མཁའ་དང་ས་དང་ཤིང་དང་རི་དང་ཆུ་རྣམས་ལས་ཀྱང་དེ་བཞིན་གཤེགས་པ་ཐམས་ཅད་ལ་སོགས་པའི་གཟུགས་ཐམས་ཅད་སྟོན་པར་བྱེད་དོ། །འོད་ཟེར་སྟོན་པ་ལ་སོགས་པའི་ཆོ་འཕྲུལ་
ཐམས་ཅད་སྟོན་ཏོ། །རང་ཡང་སངས་རྒྱས་ཀྱི་གཟུགས་ལ་སོགས་པ་དང་ཐམས་ཅད་ཀྱི་གཟུགས་སུ་འགྱུར་རོ། །མིག་གིས་འདས་པ་དང་མ་འོངས་པ་དང་ད་ལྟར་གྱི་ཤེས་པ་ཐམས་ཅད་ཡི་གེ་རྣམས་ལས་
མཐོང་ངོ་། །ཐམས་ཅད་ལས་ཐོས་ཤིང་རང་གི་ལྕེས་སྨྲའོ། །སྔོན་མ་བྱུང་བའི་རྟོག་པ་དང་མདོ་སྡེ་ཐམས་ཅད་འཆད་དོ། །སྟོན་སྐྱོབ་ཐམས་ཅད་དང་སིལ་སྙན་དང་འཕོང་དང་མཚོན་འདེབས་པ་དང་ཤེས་ཉེན་དང་
<pb id="92.48b"/>
བཟོ་དང་སྒྱུ་རྩལ་ཐམས་ཅད་ལྷུན་གྱིས་གྲུབ་པར་ཤེས་པར་འགྱུར་རོ། །ཉིན་གཅིག་བཞིན་དུ་གཟུགས་ཆེན་པོ་དང་། མདོག་དང་སྟོབས་དང་དཔའ་བ་དང་ཚེ་དང་ནད་མེད་པ་དང་དངོས་གྲུབ་ཐམས་ཅད་དང་ལྡན་པར་འགྱུར་རོ། །སེམས་
ཅན་ཐམས་ཅད་ཀྱི་སེམས་དང་སྤྱོད་པ་དང་སྒྲ་སྐད་དང་ཚིག་ཤེས་ཤིང་མཐོང་ངོ་། །ཉིན་གཅིག་བཞིན་ཐམས་ཅད་མངོན་པར་ཤེས་པར་འགྱུར་རོ། །མདོར་ན་དེ་བཞིན་གཤེགས་པ་ཉིད་དང་རྡོ་རྗེ་འཛིན་པ་ལ་སོགས་པ་དངོས་གྲུབ་
ཐམས་ཅད་མ་བསྒྲུབས་པར་ཚེ་འདི་ཉིད་ལ་ཐོབ་པར་འགྱུར་རོ། །བྱིན་གྱིས་བརླབས་ལ་སོགས་པའི་རབ་ཏུ་བྱ་བའོ། །དེ་ལ་བསྒྲུབ་པའི་རབ་ཏུ་བྱ་བ་འབྱུང་སྟེ། དེ་བཞིན་གཤེགས་པ་སྒྲུབ་པ་ནི་མདུན་དུ་བདག་ཉིད་
སངས་རྒྱས་ཀྱི་སྐུ་རྗེས་སུ་དྲན་པ་བསྒོམ་ཞིང་སྙིང་པོ་དང་ཕྱག་རྒྱ་དང་སྔགས་དང་རིག་པ་རྣམས་བསྒྲུབ་བོ། །ཕྱག་ན་རྡོ་རྗེ་སྒྲུབ་པ་ནི་སེམས་དཔའ་བྱིན་གྱིས་བརླབ་པའི་རྣལ་འབྱོར་རམ། འདོད་པར་བསྒོམ་པའམ། །རྡོ་རྗེ་
སེམས་དཔའ་རྗེས་སུ་དྲན་པའམ། བདག་གི་སྙིང་ཀར་རྡོ་རྗེ་བསྒོམ་པ་འམ། བདག་གི་མདུན་དུ་སངས་རྒྱས་རྗེས་སུ་དྲན་པར་བྱེད་བཞིན་དུ་སྙིང་པོ་དང་ཕྱག་རྒྱ་དང་སྔགས་དང་རིག་པ་རྣམས་བསྒྲུབ་བོ། །སེམས་དཔའ་ཆེན་
པོ་ཐམས་ཅད་ནི་བདག་ཉིད་ཀྱིས་རང་གི་སེམས་དཔའ་རྗེས་སུ་དྲན་པ་འམ། སྙིང་ཀར་རྡོ་རྗེ་ཆེན་པོ་བསྒོམ་ཞིང་སྙིང་པོ་དང་། ཕྱག་རྒྱ་དང་སྔགས་དང་རིག་པ་རྣམས་བསྒྲུབ་པར་བྱའོ། །ཕྱིའི་རྡོ་རྗེའི་རིགས་བསྒྲུབ་པ་ནི་ཁྲོ་
བོའི་ཚུལ་གྱིས་སྙིང་པོ་དང་ཕྱག་རྒྱ་དང་སྔགས་དང་རིག་པ་རྣམས་བསྒྲུབ་བོ། །རྡོ་རྗེ་མ་རྣམས་བསྒྲུབ་པ་ནི་སེམས་ཅན་ཐམས་ཅད་ཟ་བའི་རྗེས་སུ་དྲན་པ་འམ་བདག་ཉིད་རྡོ་རྗེ་སྲིན་པོར་གྱུར་ཏེ། དེའི་ཕྱིར་བདག་ཉིད་ཀྱང་སེམས་
ཅན་ཐམས་ཅད་བཟའོ་ཞེས་ཁྲོས་ཏེ་སྙིང་པོ་དང་ཕྱག་རྒྱ་དང་སྔགས་དང་རིག་པ་རྣམས་བསྒྲུབ་པར་བྱའོ། །སྒྲུབ་པའི་རབ་ཏུ་བྱ་བའོ། །དེ་ནས་སྒྲུབ་པའི་ཐབས་ཀྱི་རབ་ཏུ་བྱ་བ་འབྱུང་སྟེ། ཇི་ལྟར་འཇིག་རྟེན་འདུལ་འགྱུར་
<pb id="92.49a"/>
བ། །དེ་ལྟར་བསྒྲུབ་པར་གསུངས་པ་སྟེ། །གྲུབ་པ་ཐམས་ཅད་བྱེད་པའི་མཆོག །སྒྲུབ་པའི་ཐབས་ཀྱི་རབ་ཏུ་བྱ་བའོ། །དེ་ནས་རས་ཀྱི་རབ་ཏུ་བྱ་བ་འབྱུང་སྟེ། དེ་ལ་དེ་བཞིན་གཤེགས་པའི་
རས་ནི་སྐྲ་མེད་པར་བྱས་ལ་དཀྱིལ་འཁོར་ཟླུམ་པོར་ཐིག་གདབ་བོ། །ཕྱག་ན་རྡོ་རྗེའི་རས་ནི་ངོས་ཐམས་ཅད་བར་གྲུ་བཞི་པོ་དར་རམ་རས་ལ་བྲིའོ། །སེམས་དཔའ་ཆེན་པོ་རྣམས་ཀྱི་ནི་ཇི་ལྟ་བུར་འདུས་པའི་འཁོར་
བཞིན་དུའོ། །ཕྱིའི་རྡོ་རྗེའི་རིགས་རྣམས་ཀྱི་མ་རྡུངས་པ་ལ་འདུས་པའི་འཁོར་ཇི་ལྟ་བ་བཞིན་དུ་དགོད་དོ། །རྡོ་རྗེ་མ་རྣམས་ཀྱི་མ་ཉམས་པ་ལ་ཚར་མ་བཅད་པ་སྟེ། རི་མོ་མཁན་གསོ་སྦྱོང་ཅན་གྱིས་སྦྱིན་མེད་པའི་ཚོན་རྩི་
སྣོད་སར་པར་བཞག་པས་བྲི། རས་ཀྱི་རབ་ཏུ་བྱ་བའོ། །དེ་ལ་ཆ་ལུགས་ཀྱི་ཚད་རབ་ཏུ་བྱ་བ་ནི་དེ་བཞིན་གཤེགས་པའི་ནི་དེ་བཞིན་གཤེགས་པའི་མཐོ་གང་ཙམ་དུ་བྱ་བའོ། །ཕྱག་ན་རྡོ་རྗེའི་ནི་མཐའ་མེད་པའི་ཕྱིར་
ཇི་ལྟར་འདོད་པའི་ཚད་དུ་བྱའོ། །དེ་ལ་རྡོ་རྗེའི་ཚད་ནི་ཇི་ཙམ་དུ་འགྱུར་ཞེ་ན། རང་གི་མཐེ་བོའི་ཚིགས་ཀྱི་སོར་མོ་བཅུ་དྲུག་ཏུ་བྱའོ། །དེ་ལ་རྡོ་རྗེའི་དབྱིབས་ཅི་འདྲ་བར་བྱ་ཞེ་ན། ཟུར་བཞི་ལ་རྩེ་ལྔ་པ་འོད་ཟེར་གྱི་ཕྲེང་བ་ཅན་
སུམ་ཆར་བྱའོ། །སེམས་དཔའ་ཆེན་པོ་ཐམས་ཅད་ནི་མཐེ་བོའི་ཚིགས་ཀྱི་སོར་བཅུ་དྲུག་གི་ཚད་དུ་བྱ་སྟེ། ཐམས་ཅད་ཀྱང་པད་མོ་ལ་བཞུགས་པར་བྱའོ། །དེ་བཞིན་དུ་སྐུ་གཟུགས་ཀྱི་ཚད་ལས་དཀྱིལ་འཁོར་གྱི་ཚད་ཀྱང་
དེ་དང་འདྲ་བར་བྱའོ། །དེ་ལ་འདི་ནི་བཟླས་པའི་རབ་ཏུ་བྱ་བ་སྟེ། དེ་ལ་དེ་བཞིན་གཤེགས་པ་རྣམས་ཀྱི་ནི་དགོངས་པའི་གསུང་ཏིང་ངེ་འཛིན་གྱི་ཚིག་སྟེ། རྡོ་རྗེ་རྣམས་ཀྱིའང་དེ་བཞིན་ནོ། །དེ་ལ་རྟོག་པ་ཐམས་ཅད་ཀྱི་སྤྱིར་
ནི་རྡོ་རྗེའི་ཚིག་གིས་བཟླས་ཏེ་བསྒྲུབ་བོ། །ཕྱག་ན་རྡོ་རྗེའི་ནི་རྡོ་རྗེ་ཚིག་གི་གླུ་དང་སྦྱར་ཏེ་བཟླས་སོ། །རྡོ་རྗེའི་ཧཱུྃ་ཞེས་པ་ལ་སོགས་པ་རྡོ་རྗེའི་ཁྲོ་བོ་རྣམས་ནི་རྡོ་རྗེའི་ཁྲོ་བོའི་ཚིག་གིས་བཟླས་སོ། །ཕྱིའི་རྡོ་རྗེའི་རིགས་རྣམས་
<pb id="92.49b"/>
ནི་ཆོས་ཀྱི་ཚིག་གིས་ཁྲོ་བོའི་སྒྲ་ཆེན་པོ་གསལ་བར་བྱས་ཏེ་ཁྲོ་བ་དང་བཅས་པས་བཟླས་སོ། །རྡོ་རྗེའི་མ་རྣམས་ནི་རྡོ་རྗེའི་ཚིག་ཕྲ་མོས་བཟླས་སོ། །དེ་ལ་ཏིང་ངེ་འཛིན་གྱི་ངག་ནི་ཡིད་ཀྱིས་བཟླས་སོ། །དེ་ལ་རྡོ་རྗེའི་ངག་ནི་ལྕེ་
ཐོག་རབ་ཏུ་མི་གཡོ་བར། །སོ་མཆུ་གཉིས་ཀ་སྦྱར་བ་སྟེ། །རྟོག་པ་ཀུན་ལ་རིག་པ་ནི། །རྡོ་རྗེའི་ངག་ནི་སྒྲ་སྤངས་པའོ། །དེ་ལ་རྡོ་རྗེའི་གླུ་ཚིག་ནི། །ཤ་ཊ་པ་ལ་སོགས་པའི་གླུ། །གྲོང་དགའ་བ་རྣམས་བླངས་པ་ཡིས། །
རྡོ་རྗེའི་ཚིག་བཟླས་རྟོག་པ་རུ། །རྡོ་རྗེའི་གླུ་ཞེས་གྲགས་པའོ། །དེ་ལ་རྡོ་རྗེ་ཁྲོ་བོའི་ཚིག་ནི་འདིའོ། །ཧཱུྃ་ཞེས་པའི་ཡི་འབྲུག་སྒྲ་འདྲ། །དེ་བཞིན་ཕྲ་ཞིང་སྒྲ་དང་ལྡན། །ཁྲོ་བོ་གསལ་བ་རྡོ་རྗེ་ཆེའོ། །ཁྲོ་བོའི་ཚིག་ཅེས་གྲགས་པའོ། །
ཚིག་གི་རབ་ཏུ་བྱ་བའོ། །དེ་ལ་འདི་ནི་བཟླས་པའི་ཆོ་ག་རབ་ཏུ་བྱ་བ་ཡིན་ཏེ། རྟོག་པ་དག་ནི་ཀུན་ལ་ཡང་། །སེམས་དཔའ་གང་དང་གང་དག་གི །སྙིང་པོ་ཕྱག་རྒྱ་སྔགས་བསྒྲུབ་པས། །དེ་ཡི་བདག་ཉིད་སྤྱན་དྲང་བསྒྲུབ། །
གནས་དང་སྲོག་ཆགས་ཐམས་ཅད་ནི། །རང་གི་ཚུལ་གྱིས་ཆོ་ག་ཐམས་ཅད་བསྒྲུབ་པའོ། །རྡོ་རྗེ་བཟླས་པ་ནི་རྟོག་པ་ཐམས་ཅད་བསྒྲུབ་པའོ། །རྡོ་རྗེ་སེམས་དཔའི་གསང་བའི་བཟླས་པ་འབྱུང་སྟེ། ཕྱག་ན་རྡོ་རྗེའི་སྙིང་པོ་དང་། །
ཕྱག་རྒྱ་སྔགས་རིག་དེ་བཞིན་ཏེ། །བཟླས་པའི་དོན་གྱིས་མགོན་པོ་བཟླས། །རྟོག་པ་ཀུན་ལ་འང་བསྒྲུབ་པར་བྱ། །ཕྱི་ཡི་རྡོ་རྗེ་རིགས་རྣམས་ཀྱི། །ཁྲོ་བོའི་མཉམ་པར་འཇོག་པའོ། །རྡོ་རྗེ་མ་རྣམས་ཐམས་ཅད་ཀྱི། །ཡིད་
ཀྱིས་སུ་ནི་སྙིང་ཡང་གཟུང་། །བཟླས་པའི་དོན་ཞེས་བྱ་བ་ལ། །ཕྱག་ན་རྡོ་རྗེའི་འདོད་པ་བསྒོམ་ཞིང་བཟླས་པ་སྟེ། འདི་ལྟར་ཨོྃ་ཞེས་བྱ་བ་ནི་འདོད་པ་སྟེ་བདེ་བ་ཆེན་པོའོ། །འདོད་པ་ནི་རྡོ་རྗེ་སེམས་དཔའ་ཞེས་བྱའོ། །འདོད་
པ་ནི་ཐམས་ཅད་དགུག་པ་དང་གཞུག་པ་དང་བཅིང་བ་དང་དབང་དུ་བྱེད་པའི་ཕྱིར་རོ། །ཛཿཧཱུྃ་བྃ་ཧོཿ། འདོད་པ་ནི་ཤིན་ཏུ་དགའ་བའོ། །འདོད་པ་ནི་བཟླས་པའི་དོན་ཏོ། །གསང་བའི་བཟླས་པ་འདི་བཟླས་ན་བསོད་ནམས་ཆུང་ངུ་
<pb id="92.50a"/>
ཡང་འགྲུབ་པར་འགྱུར་ཏེ། དེ་བཞིན་གཤེགས་པ་ཐམས་ཅད་ཀྱིས་ཀྱང་བསླུ་བར་མི་ནུས་སོ། །ཐལ་མོ་ཁོང་སྟོང་དུ་སྦྱར་ལ་མཆོད་པ་བྱ་སྟེ། དེ་ལ་མེ་ཏོག་གི་མཆོད་པ་ནི་མེ་ཏོག་གི་ཐལ་མོ་གྱེན་དུ་ཕྱེ་
བས་སོ། །བདུག་པའི་མཆོད་པ་ནི་མཐུར་དུ་བརྐྱང་བས་སོ། །མར་མེའི་མཆོད་པ་ནི་མཐེ་བོ་མཉམས་པས་གཡོགས་པའོ། །དྲིའི་མཆོད་པ་ནི་རབ་ཏུ་བརྐྱང་སྟེ་སྟོང་པའམ་གང་བས་སོ། །ཕྱག་རྒྱ་འདི་རྣམས་ཀྱིས་ཡང་དག་པ་
ཉིད་དུ་མཆོད་པར་འགྱུར་བ་ནི་སངས་རྒྱས་ཀྱི་ཞིང་ཐམས་ཅད་དང་། དཀྱིལ་འཁོར་ཐམས་ཅད་དང་། དམ་ཚིག་སེམས་དཔའ་ཐམས་ཅད་དང་སྙིང་པོ་དང་ཕྱག་རྒྱ་དང་སྔགས་དང་རིག་པ་དང་ལྷ་ཐམས་ཅད་ལ་ཡང་ངོ་། །མཆོད་
པའི་རབ་ཏུ་བྱ་བའོ། །དེ་ལ་བསོད་ནམས་མེད་པའི་སེམས་ཅན་གྱི་སྒྲུབ་པའི་རབ་ཏུ་བྱ་བ་འབྱུང་སྟེ། དཀྱིལ་འཁོར་གང་ཡང་རུང་བ་ཅིག་ཉིན་རེ་ཞིང་ཅི་ཙམ་འདོད་པའི་ཚད་དུ་ཉི་མ་བཞིར་བྲིས་ནས་ཇི་ལྟ་བ་བཞིན་དུ་དེར་
ཞུགས་ལ་ཕྱག་རྒྱ་ཆེན་པོ་བཅིངས་ནས་རང་གི་ལྷག་པའི་ལྷ་ལན་བརྒྱ་བཟླས་སོ། །བསོད་ནམས་མེད་པའི་སེམས་ཅན་གྱི་སྒྲུབ་པའི་རབ་ཏུ་བྱ་བའོ། །དེ་ལ་མྱུར་དུ་འགྲུབ་པར་འགྱུར་བའི་རབ་ཏུ་བྱ་བ་སྟེ། དེ་ལ་དེ་བཞིན་
གཤེགས་པའི་མྱུར་དུ་འགྲུབ་པར་འགྱུར་བ་ནི། ཏིང་འཛིན་ཆོས་སྦྱིན་ལ་སོགས་དང་། །རྒྱ་ཆེན་ཚུལ་རྣམས་ཀློག་པ་དང་། །དད་ལ་གནས་ཏེ་དེ་བཞིན་མཆོད། །དངོས་གྲུབ་མྱུར་སྦྱིན་ཆེན་པོ་ཡིན། །དེ་ལ་ཕྱག་ན་རྡོ་རྗེའི་
མྱུར་དུ་འགྲུབ་པར་འགྱུར་བ་ནི། འདོད་ལ་ཆགས་དང་བྲལ་མིན་དང་། །འདོད་ལ་ཆགས་པའི་དམ་པས་མཆོད། །འདོད་ལ་ཅི་ནུས་ཆགས་བྱ་བ། །མྱུར་དུ་དངོས་གྲུབ་སྦྱིན་པ་ཡིན། །དེ་ལ་འདི་ནི་སེམས་དཔའ་ཆེན་པོ་
རྣམས་ཀྱི་མྱུར་དུ་འགྲུབ་པ་ནི། སྦྱིན་དང་ཚུལ་ཁྲིམས་དེ་བཞིན་བཟོད། །བརྩོན་འགྲུས་བསམ་གཏན་དེ་བཞིན་བློ། །ཅི་ནུས་ཀྱིས་ཀྱང་བྱ་བ་ནི། །ཉིན་གཅིག་བཞིན་དུ་ཅི་འདོད་པར། །ཕྱིའི་རྡོ་རྗེའི་རིགས་ཀྱི་གྲུབ་པ་མྱུར་
<pb id="92.50b"/>
བ་ནི། སངས་རྒྱས་མཆོད་ཅིང་དེ་བཞིན་དང་། །ཕྱག་ན་རྡོ་རྗེའི་བརྟུལ་ཞུགས་བརྟན། །རྡོ་རྗེ་རྟག་ཏུ་ལག་ན་བཟུང་། །མི་བགྲུངས་ཐམས་ཅད་ཚར་གཅོད་མཆོག །དེ་ནས་རྡོ་རྗེ་མ་རྣམས་ཀྱི་གྲུབ་པ་མྱུར་དུ་སྒྲུབ་པའི་རབ་ཏུ་བྱ་བ་སྟེ། 
སེམས་ཅན་དགེ་ལ་དང་བ་དང་། །མཆོད་ཅིང་དམ་ཚིག་བསྲུང་བ་སྟེ། །ཕྱག་རྒྱའི་གར་གྱི་མཆོད་པ་དང་། །སེམས་ཅན་མ་རུངས་དྲག་ཤུལ་བྱ། །གྲུབ་པ་མྱུར་བའི་རབ་ཏུ་བྱ་བའོ། །དེ་ལ་སློབ་དཔོན་གྱི་རབ་ཏུ་བྱ་བ་འབྱུང་སྟེ། 
དེ་ལ་འདི་ནི་དེ་བཞིན་གཤེགས་པའི་དཀྱིལ་འཁོར་གྱི་སློབ་དཔོན་དུ་བསྒྲུབ་པ་སྟེ། དཀྱིལ་འཁོར་དུ་དེ་བཞིན་གཤེགས་པའི་སྤྱན་སྔར་བཛྲ་བིད་ཅེས་བྱ་བའི་སྙིང་པོ་སྟོང་རྩ་བརྒྱད་བཟླས་ནས་སློབ་དཔོན་རང་གིས་དམ་ཚིག་
གི་ཕྱག་རྒྱ་སྟོང་བཟླས་ཏེ་སློབ་མ་དབང་བསྐུར་བའི་སྙིང་པོ་ནི་འདིའོ། །བཛྲ་སཏྭ་བཛྲ་རཏ་ན་བཛྲ་དྷརྨ་བཛྲ་ཀརྨ་ཨོྃ་ཨ་མུ་ཁ་མ་དྷི་ཏིཥྚ་སརྦ་ཏ་ཐཱ་ག་ཏ་ཨཱརྱ་དཏྟེ་སྭཱ་ཧཱ། འདི་བརྒྱ་བཟླས་པ་ནི་སྙིང་ཀ་ལ་སོགས་པར་
ཕྱག་རྒྱ་བཞག་ནས་སྤྱི་བོར་ཐམས་ཅད་བཟླས་སོ། །དེ་ནས་དེ་བཞིན་གཤེགས་པའི་རིགས་ཀྱི་སློབ་དཔོན་སྦྱིན་ནོ། །ཕྱག་ན་རྡོ་རྗེའི་ཆ་ལུགས་སྤྱི་བོར་བཟུང་ནས་སྙིང་པོ་འདི་བརྒྱ་འམ་བརྒྱ་རྩ་བརྒྱད་དུ་ཟློས་ཤིག །བརྒྱ་བཟླས་
པས་ནི་དེ་བཞིན་གཤེགས་པའི་རྡོ་རྗེའི་སློབ་དཔོན་དུ་འགྱུར་རོ། །བརྒྱ་རྩ་བརྒྱད་བཟླས་པས་ནི་ཏིང་ངེ་འཛིན་གྱི་རྡོ་རྗེ་སློབ་དཔོན་དུ་འགྱུར་རོ། །དེ་ལ་སྙིང་པོ་ནི་འདིའོ། །ཨོྃ་མ་ཧཱ་སུ་ཀ་བཛྲ་སཏྭ་ཛཿཧཱུྃ་བྃ་ཧོཿ སུ་ར་སྟྭྃ། 
དེ་ནས་དེའི་ལག་ཏུ་རྡོ་རྗེ་སྦྱིན་ནོ། །དེ་ནས་རྡོ་རྗེ་རིགས་ཀྱི་སྟེ། ལག་པ་གཉིས་སུ་རྡོ་རྗེ་བྱིན་ནས་རྡོ་རྗེ་རིགས་ཀྱི་རྡོ་རྗེའི་དྲི་ཆུས་བསྲེས་པའི་བུམ་པས་དབང་བསྐུར་རོ། །སྙིང་པོ་འདིའོ། །ཨོྃ་བཛྲ་ཨ་དྷི་པ་དྷི་ཏྭཱཾ་ཨ་བྷི་ཥི་ཉྩཱ་
མི་དྲི་ཌྷོ་བྷ་བ་ཛཿཧཱུྃ་བྃ་ཧོཿཧཱུྃ་ཕཊ། དེ་ནས་པདྨོ་རིགས་ཀྱི་སློབ་དཔོན་དུ་བསྒྲུབ་པ་ནི་པདྨོ་ལག་ཏུ་བྱིན་ནས་སྟོང་རྩ་བརྒྱད་བཟླས་ཏེ་པད་མའི་ཕྲེང་བས་མགོ་བཅིང་ངོ་། །སྙིང་པོ་འདི་བརྗོད་དོ། །ཨོྃ་པད་མ་མཱ་ལེ་ཨ་བྷི་
<pb id="92.51a"/>
ཥིཉྩ་ལོ་ཀེ་ཤྭ་ར་ར་ཏྭེ་སྭཱ་ཧཱ་ཧྲཱིཿ རྡོ་རྗེ་རིན་པོ་ཆེའི་སློབ་དཔོན་དུ་བསྒྲུབ་པ་ནི་རྡོ་རྗེ་རིན་པོ་ཆེའི་ཕྱག་རྒྱ་སློབ་མ་དབང་བསྐུར་བའི་གནས་སུ་བཞག་ནས་སྙིང་པོ་འདི་སྟོང་བཟླས་སོ། །ཨོྃ་བཛྲ་རད་ན་ཨ་བྷི་
ཥིཉྩ་རཏ་ནཱ་དྷི་པ་ཏི་ཏྭེ་བྷ་བ་ཊ་ཊ། སློབ་དཔོན་གྱིས་དཀྱིལ་འཁོར་ཐམས་ཅད་དུ་བཙུད་དེ་དབང་བསྐུར་རོ། །ཕྱག་ན་རྡོ་རྗེ་སློབ་དཔོན་དུ་བྱ་སྟེ། ཡང་བདག་ཉིད་ཀྱིས་དཀྱིལ་འཁོར་བྲིས་ལ་བདག་ཉིད་ལ་བདག་གིས་སློབ་
དཔོན་དུ་དབང་བསྐུར་རོ། །དེ་ལ་སློབ་དཔོན་གྱི་བརྟུལ་ཞུགས་ནི་འདི་ལྟ་སྟེ། དེ་བཞིན་གཤེགས་པའི་སློབ་དཔོན་ནི་ཟླ་བ་གཅིག་གི་བར་དུ་རབ་ཏུ་བྱུང་ལ་བསླབ་པ་ཐམས་ཅད་བཟུང་སྟེ། རང་གི་ལྷག་པའི་ལྷ་
དུས་གསུམ་དུ་བསྒྲུབ་བོ། །དེ་བཞིན་གཤེགས་པའི་རིགས་ཀྱི་སློབ་དཔོན་གྱི་བརྟུལ་ཞུགས་ནི་ཟླ་བ་ཕྱེད་ཀྱི་བར་དུ་ཉིན་རེ་ཞིང་བཅོམ་ལྡན་འདས་ཀྱི་སྤྱན་སྔར་བྱིན་གྱིས་བརླབ་པ་ལ་སོགས་པ་བྱས་ནས་ཕྱག་ན་རྡོ་རྗེའི་
སྐུ་འམ། རང་གི་ལྷ་ཉིད་ལ་མཆོད་ནས་ཀྱོ་བ་ཏང་གིས་བཀུག་སྟེ། མི་སྐྱོ་བར་བཟླས་ཏེ་ལམ་དང་ལམ་མ་ཡིན་པའི་སྐབས་མི་དབྱེའོ། །དེ་ནས་ཕྱག་ན་རྡོ་རྗེའི་བརྟུལ་ཞུགས་འབྱུང་སྟེ། ཉིན་རེ་ཞིང་ནང་པར་ལངས་
ནས་བདག་ཉིད་བྱིན་གྱིས་བརླབ་པ་ལ་སོགས་པ་བྱས་ཏེ་བཀྲུས་ལ་དྲི་ཞིམ་པོ་དང་གོས་འཚེར་བ་དང་རྒྱན་གྱིས་ཆས་ཏེ་གླུ་དང་སིལ་སྙན་དང་བཀོད་པ་དང་སྒེག་པ་རྣམས་དང་ལྡན་པས་བཅོམ་ལྡན་འདས་ལ་མི་
ཏོག་ལ་སོགས་པ་གསང་བའི་མཆོད་པ་རྣམས་ཀྱིས་ཡང་དག་པར་མཆོད་ནས་བཅོམ་ལྡན་འདས་དང་། བདག་ཉིད་ལ་འདོད་པའི་དངོས་པོས་མཆོད་པ་བྱ་སྟེ། དམ་ཚིག་ཆེན་པོའི་དེ་ཁོ་ན་ཉིད་ཅི་འདོད་པ་བཟླས་ཏེ། 
ཕྱེད་ཡོལ་གྱི་བར་དུ་འདོད་པའི་ཡོན་ཏན་ལྔ་སྤྱད་ནས་དེ་བཞིན་དུ་མཆོད་པ་བྱས་ཏེ་ཅི་འདོད་པར་བཟླས་སོ། །དེ་ནས་ཡང་མཚན་རངས་པར་འདོད་པ་ལྔ་རྣམས་ལ་བརྟེན་ཅིང་བཟླས་པར་བྱ་སྟེ། དེ་ལྟར་ཞག་བཞིའི་བར་
<pb id="92.51b"/>
དུ་བྱའོ། །དེ་ནས་རྡོ་རྗེ་རིགས་ཀྱི་བརྟུལ་ཞུགས་ནི་ཟླ་བ་ཕྱེད་ཀྱི་བར་དུ་སྨོན་པར་བསྒྱུར་ནས་དེ་བཞིན་གཤེགས་པ་ཐམས་ཅད་ལ་ཕྱག་འཚལ་ཞིང་ཕྱག་ན་རྡོ་རྗེ་མཆོད་དེ། མགོ་ས་ལ་གཏུགས་ནས་སྒྲེན་མོར་བྱུང་ངམ། གོས་
གྱོན་ཡང་རུང་སྟེ། མགོ་བོ་རྡོབ་ཅིང་མི་འོ་ཅོག་ལ་གཤེ་ཞིང་རྒྱ་ལ་ཕྱག་རྒྱ་རྣམས་ཀྱིས་གར་བྱས་ཏེ། ཡིད་ཀྱིས་དེ་བཞིན་གཤེགས་པ་བསམས་ནས་མཚམས་བཅིང་བ་ལ་སོགས་པ་བྱས་ནས་བཅོམ་ལྡན་འདས་ལ་ཇི་ལྟ་བ་
བཞིན་དུ་མཆོད་པ་བྱས་ཏེ་བརྒྱ་རྩ་བརྒྱད་བཟླས་སོ། །དེ་ནས་པད་མོ་རིགས་ཀྱི་བརྟུལ་ཞུགས་ནི་བཅོམ་ལྡན་འདས་ལ་མཆོད་པ་བྱས་ཏེ། བའི་གཅིན་ཧུབ་གང་འཐུངས་ལ་བའི་ལྕི་བ་ཅུང་ཟད་ཟོས་ན་དག་པའི་བརྟུལ་ཞུགས་ཐམས་
ཅད་འགྲུབ་བོ། །དེ་ནས་ཞག་བདུན་དུ་ཏིང་ངེ་འཛིན་ལ་མཉམ་པར་བཞག་ནས་སྟོང་རྩ་བརྒྱད་བཟླས་སོ། །དེ་ནས་ནོར་བུའི་རིགས་ཀྱི་བརྟུལ་ཞུགས་ནི་ཉིན་རེ་ཞིང་རང་ལ་དབང་བསྐུར་ནས་དེ་བཞིན་གཤེགས་པ་དང་། 
སེམས་དཔའ་ཆེན་པོ་རྣམས་མཆོད་དེ་རྒྱལ་པོ་ལྟ་བུར་བསྒོམ་ཞིང་རྒྱལ་པོའི་ཕོ་བྲང་དུ་སོང་ནས་རྒྱལ་པོའི་མདུན་དུ་བརྒྱ་ཞག་བརྒྱད་ཀྱི་བར་དུ་བཟླས་སོ། །དེ་ལྟར་ན་སློབ་དཔོན་གྱིས་གྲུབ་པ་ཐམས་ཅད་དང་། ཕུན་
སུམ་ཚོགས་པ་ཐམས་ཅད་དང་ཤེས་པ་ཐམས་ཅད་དང་ཀུན་གྱིས་མཆོད་པ་ལ་སོགས་པ་དང་ལས་ཐམས་ཅད་ཐོབ་པར་འགྱུར་རོ། །སློབ་དཔོན་གྱི་རབ་ཏུ་བྱ་བའོ། །དེ་ནས་ལས་གྲུབ་པ་ནི་སྙིང་པོ་
བརྒྱ་རྩ་བརྒྱད་བཟླས་ཏེ་ལས་ཐམས་ཅད་བྱས་ན་ཐམས་ཅད་འགྲུབ་པར་འགྱུར་རོ། །རྡོ་རྗེའི་ཕྱག་རྒྱ་ཆེན་པོ་བཅིངས་ནས་རྡོ་རྗེའི་བཟླས་པ་བརྒྱད་སྟོང་བཟླས་ན་འཇིག་རྟེན་པ་དང་། འཇིག་རྟེན་ལས་འདས་པའི་ལས་
ཐམས་ཅད་ལ་ཕྱག་རྒྱ་ཐམས་ཅད་བཅིངས་པ་ཙམ་གྱིས་བདག་དང་ཕ་རོལ་གཉིས་ཀ་འགྲུབ་པར་འགྱུར་རོ། །སྔགས་ནི་རྡོ་རྗེ་ཚིག་གིས་སྟོང་ཕྲག་བརྒྱར་བཟླས་ན་སྔགས་ཐམས་ཅད་ཐང་ཅིག་བཟླས་པས་ལས་ཀུན་བྱེད་དོ། །
<pb id="92.52a"/>
རིག་པ་སྟོང་ཕྲག་བརྒྱར་བཟླས་ན། དེ་ནས་རིག་པ་ཐམས་ཅད་ཐང་ཅིག་བཟླས་པས་ལས་ཐམས་ཅད་བྱེད་དོ། །དེ་ནས་སྙིང་པོ་དང་ཕྱག་རྒྱ་དང་སྔགས་དང་རིག་པ་རྣམས་འབྱུང་སྟེ། བཛྲ་སཏྭ་ནི་
སྙིང་པོའོ། །སྭ་ཏ་བཛྲ་ནི་ཕྱག་རྒྱའོ། །ཨོྃ་ནི་སྔགས་སོ། །ཁི་ཏི་ནི་རིག་པའོ། །དེ་ནས་སྙིང་པོ་དང་ཕྱག་རྒྱ་དང་སྔགས་དང་རིག་པ་ཐམས་ཅད་བསྒྲུབ་པའི་སྙིང་པོ་འབྱུང་སྟེ། ཨོྃ་མ་ཧཱ་སུ་ཁ་བཛྲ་སཏྭ་ཛཿཧཱུྃ་བྃ་ཧོཿ སུ་ར་
ཏ་སྟྭྃ། འདི་བཅོམ་ལྡན་འདས་ཀྱི་སྤྱན་སྔར་རྡོ་རྗེ་སེམས་དཔས་བཟླས་པས་གླུ་དང་རྡོ་རྗེའི་ཚིག་གིས་སྟོང་རྩ་བརྒྱད་བཟླས་ན་སྙིང་པོ་དང་ཕྱག་རྒྱ་དང་སྔགས་དང་རིག་པའི་དངོས་གྲུབ་ཐམས་ཅད་འགྲུབ་པར་འགྱུར་རོ་ཞེས་
བཅོམ་ལྡན་འདས་རྡོ་རྗེ་སེམས་དཔས་གསུངས་སོ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་ལས་ཕྱི་མའི་རྒྱུད་བཤད་པའོ།།  །།
དེ་ནས་བཅོམ་ལྡན་འདས་ལ་ཕྱག་ན་རྡོ་རྗེ་བྱང་ཆུབ་སེམས་དཔས་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་གིས་འཇིག་རྟེན་གསུམ་ལས་རྣམ་པར་རྒྱལ་བའི་ཆོས་ཀྱི་རྣམ་གྲངས་འདི་བཤད་ལགས་ན། དེ་
བས་ན་བཅོམ་ལྡན་འདས་ཇི་ལྟར་དེ་བཞིན་གཤེགས་པ་རྣམས་གྲུབ་པ་དེ་སེམས་ཅན་འདུལ་བའི་སླད་དུ་ཡུལ་གཞན་དུ་མཆི་བ་འམ། དབུལ་པོར་འགྱུར་བའམ་འཁྲུག་པའམ་ཕྲག་དོག་གམ་རྨ་དབབ་པའམ་སྡུག་བསྔལ་
བའམ་འདོད་པ་ཆུང་བའམ་འདོད་པ་ལ་ཆགས་པའམ་རབ་ཏུ་འབྱུང་བར་སེམས་པའམ་གནོད་པ་མང་བའམ་ཉེས་པ་མང་བའམ་མྱ་ངན་ནམ་ནད་དམ་འཇིགས་པ་མང་པོ་ལ་སོགས་པ་གཞན་ཡང་དད་པ་མེད་པར་
འགྱུར་བ་དེ་ལྟ་བུར་མི་འགྱུར་བར་ལྷག་པའི་བསམ་པའི་ཆོས་སྐྱེ་བ་དང་། སྒྲིབ་པ་ཡོངས་སུ་བྱང་བར་འགྱུར་བ་དེ་ལྟར་བྱིན་གྱིས་བརླབ་པར་གསོལ། དེ་ནས་བཅོམ་ལྡན་འདས་ཀྱིས་ཕྱག་ན་རྡོ་རྗེ་ལ་འདི་སྐད་ཅེས་གསུངས་
<pb id="92.52b"/>
སོ། །དམ་ཚིག་ཆེན་པོ་དེ་ཁོ་ན་ཉིད་སྐུ་དང་གསུང་དང་ཐུགས་རྡོ་རྗེ་ཐམས་ཅད་པ། མ་ཐུལ་བ་འདུལ་བ་འདི་ཁྱོད་ཀྱིས་དེ་བཞིན་དུ་བཤད་པ་དེ་དག་གི་ཕྱིར་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་
བརླབས་སོ། །དེ་ནས་སྒྲུབ་པ་པོ་དེ་དག་གིས་དང་པོར་རེ་ཤིག་དེ་བརྒྱད་སྟོང་ཇི་ལྟ་བར་བཟླས་ནས་དེ་ཉིད་དམ་གཞན་དག་གི་ཡང་རུང་བསྒྲུབ་པར་བྱའོ། །གང་དག་འདོད་ཆགས་དང་བྲལ་བའི་ཆོས་ཀྱིས་འདུལ་བ་དེ་ལྟ་བུ་དག་ཀྱང་
འབྱུང་བར་འགྱུར་ཏེ། དེ་དག་ལ་ཡང་སྙིང་པོ་འདི་སྦྱིན་ནོ། །ཨོྃ་བྷུ་སརྦ་ཏ་ཐཱ་ག་ཏ་བཛྲ་སཏྭ་ཧོ། ས་མ་ཡ་སྟྭྃ། འདི་ཡང་བརྒྱ་སྟོང་དུ་བཟླས་ནས་དེ་ཉིད་དམ་གཞན་ཡང་བསྒྲུབ་པར་བྱའོ། །དེ་ནས་བཅོམ་ལྡན་འདས་ཀྱི་ཞབས་
ལ་ཕྱག་ན་རྡོ་རྗེས་ཕྱག་འཚལ་ཏེ་ཚིགས་སུ་བཅད་པ་འདི་གསུངས་སོ། །སེམས་ཅན་ཀུན་ལ་ཕན་པའི་ཕྱིར། །རྟོག་པའི་དམ་པ་རབ་བཤད་པ། །འཇིག་རྟེན་གསུམ་རྒྱལ་ཞེས་བྱ་བ། །གྲུབ་པ་ཐམས་ཅད་རབ་སྩོལ་མཆོག །
གང་གིས་བརྗོད་པ་ཙམ་གྱིས་ན། །སྡིག་པ་ཀུན་ལས་རྣམ་པར་གྲོལ། །འཇིག་རྟེན་ཀུན་ན་མཆོད་པ་སྟེ། །གྲུབ་པ་ཐམས་ཅད་ཐོབ་པར་འགྱུར། །གང་དག་འདྲི་ཞིང་ཀློག་པ་དང་། །འཛིན་ཅིང་དད་པ་དེ་བཞིན་ཏེ། །དེ་ཡང་ཚེ་འདི་
ཉིད་ལ་ནི། །གྲུབ་པ་ཐམས་ཅད་ཐོབ་འགྱུར་ན། །དད་པ་བརྟུལ་ཞུགས་བརྟན་པ་ཡིས། །སྒྲུབ་པར་བྱེད་པ་ཅི་སྨོས་ཏེ། །སངས་རྒྱས་ཕྱག་ན་རྡོ་རྗེ་ཉིད། །ཚེ་འདི་ཉིད་ལ་དེ་ཡིས་ཐོབ། །རྟོག་པ་ཀུན་ཀྱང་སྦྱར་ཡང་རུང་། །རང་གིས་
བྱས་པ་འང་དེ་བཞིན་ཏེ། །རྟོག་པའི་རྒྱལ་པོ་ཉིད་བསྒྲུབས་ན། །དད་པ་མེད་ཀྱང་མྱུར་དུ་འགྲུབ། །བདག་གི་ཁྱིམ་དུ་གནས་པ་འང་། །དེ་ལ་བདག་ཀྱང་ཀུན་འགྲུབ་ཕྱིར། །དེ་ལ་བདག་ནི་བསྲུང་བར་གནས། །དངོས་གྲུབ་དང་ནི་འདོད་ཀུན་དང་། །
འཕེལ་བ་དང་ནི་འཚེ་མེད་དང་། །ཤེས་པ་རྣམས་དང་ཚེ་དང་སྟོབས། །གཟུགས་མཆོག་ངེས་པར་སྩལ་བར་བགྱི། །དེ་ནས་བཅོམ་ལྡན་འདས་གདན་ལས་བཞེངས་ཏེ། ཁམས་གསུམ་མཐའ་དག་ལུས་དང་ངག་དང་སེམས་རྡོ་རྗེའི་
<pb id="92.53a"/>
རྡུལ་ཕྲ་མོ་རྣམས་ཀྱིས་ཁྱབ་ནས་དེ་བཞིན་གཤེགས་པ་ཐམས་ཅད་དང་ལེགས་སོ་ཞེས་བྱ་བ་བྱིན་ཏེ། ལེགས་སོ་ལེགས་སོ། །སེམས་དཔའ་ཆེན་པོ་ཞེས་བྱས་ནས་བཅོམ་ལྡན་འདས་ཕྱག་ན་རྡོ་རྗེས་གསུངས་པ་ལ་
མངོན་པར་དགྱེས་པར་གྱུར་ཏོ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ཆེན་པོའི་རྒྱལ་པོ་ཀུན་རྫོགས་སོ།།  །།འདིའི་འགྱུར་ལ་ལོ་ཆེན་རིན་ཆེན་བཟང་པོས་བསྒྱུར་ཡང་ཟེར། རྣལ་འབྱོར་
རྒྱུད་ལ་མཁས་པ་ཞ་ལུ་བ་ཡེ་ཤེས་རྒྱ་མཚོས་ཚིག་དོན་ལ་ལེགས་པར་དཔྱད་ནས་ཞུས་དག །ཡང་འགའ་ཞིག་རྨ་དགེ་བློས་བསྒྱུར་རོ་ཞེས་ཀྱང་འདོད་པ་ཡོད།།  །།སྟག་ལུ་བརྒྱུད་འབུམ་ལ་སྟུགས་བའི་མ་ལས་ཞུས་དག་པར་བྱས། 
མངྒ་ལྃ།།  །།