<pb id="85.121b"/>
ཨོྃ་གྲྀཧྞ་གྲྀཧྞ་སུ་བྷ་དྲ་སབྷ་པཱ་ཏཱ་ལ་གྃ་ཏ་བྷུ་ཛྃ་གྃ་སརྦྃ་བྃ་ཏརྫ་ཡ་ཏརྫ་ཡ་ཧུྃ་ཧཱུྃ་ཕཊ། ཨོྃ་ཤྱཱ་མ་དེ་ཝཱྀ་ཧུྃ་ཧཱུྃ་ཕཊ། ཨོྃ་ཨཱ་ཀཌ་ཌྷ་ཨཱ་ཀ་ཌ་ཌྷ་བཛྲ་བྷ་དྲ་ཧུྃ་ཧཱུྃ་ཕཊ། ཨོྃ་སུ་བྷ་དྲེ་ཧུྃ་ཧཱུྃ་ཕཊ། ཨོྃ་ཧྲཱིྃ་ཧྲཱིྃ་མ་ཧཱ་བྷཻ་ར་བ་ཧཱུྃ་ཧཱུྃ་ཕཊ། ཨོྃ་ཧ་ཡ་ཀརྞྞེ་ཧུྃ་ཧཱུྃ་
ཕཊ། ཨོྃ་ཛྙཽྃ་ཛྙཽྃ་བི་རུ་པཱ་ཀྵི་ཧཱུྃ་ཧཱུྃ་ཕཊ། ཨོྃ་ཁ་ཁཱ་ན་ནེ་ཧཱུྃ་ཧཱུྃ་ཕཊ། ཨོྃ་ཀྵྨཱྃ་ཀྵྨཱྃ་མ་ཧཱ་བ་ལ་ཧུྃ་ཧཱུྃ་ཕཊ། ཨོྃ་ཙཀྲ་བེ་གེ་ཧུྃ་ཧཱུྃ་ཕཊ། ཨོྃ་ཧཱྃ་ཧཱྃ་རཏྣ་བཛྲ་ཧུྃ་ཧཱུྃ་ཕཊ། ཨོྃ་ཁཎ་ཌཌ་རོ་ཧེ་ཧུྃ་ཧཱུྃ་ཕཊ། ཨོྃ་ཧཱིཾ་ཧཱིཾ་ཧ་ཡ་གྲཱི་ཧུྃ་ཧཱུྃ་ཕཊ། 
ཨོྃ་ཤཽཎ་ཌི་ནི་ཧུྃ་ཧཱུྃ་ཕཊ། ཨོྃ་ཧཱུྃ་ཧཱུྃ་ཨཱ་ཀཱ་ཤ་གརྦྷ་ཧུྃ་ཧཱུྃ་ཕཊ། ཨོྃ་ཙཀྲ་ཝརྨི་ཎི་ཧུྃ་ཧུྃ་ཧཱུྃ་ཕཊ། ཨོྃ་ཀི་ལི་ཀི་ལི་ཧེ་རུ་ཀ་ཧུྃ་ཧཱུྃཕཊ། ཨོྃ་སུ་བཱི་རེ་ཧུྃ་ཧུྃ་ཧཱུྃ་ཕཊ། ཨོྃ་སི་ལི་སི་ལི་པད་མ་ནར་ཏེ་ཤྭ་རི་ཧུྃ་ཧཱུྃ་ཕཊ། ཨོྃ་མ་ཧཱ་བ་ལེ་ཧུྃ་ཧཱུྃ་
ཕཊ། ཨོྃ་ཧི་ལི་ཧི་ལི་བཻ་རོ་ཙ་ན་ཧུྃ་ཧཱུྃ་ཕཊ། ཨོྃ་ཙཀྲ་ཝརྟི་ཎི་ཧཱུྃ་ཧཱུྃ་ཕཊ། ཨོྃ་བཛྲ་དྷི་ལི་དྷི་ལི་བཛྲ་སཏྭ་ཧཱུྃ་ཧཱུྃ་ཕཊ། ཨོྃ་མ་ཧཱ་བིརྱེ་ཧཱུྃ་ཧཱུྃ་ཕཊ། 
དུང་ཆེན་ཕྲེང་བ་བླངས་ནས་ནི། །གསང་སྔགས་ཆོ་ག་བཞིན་དུ་བཟླ། །དུས་བཞིར་སྦྱོར་བ་བྱས་ནས་ནི། །བཟླས་དང་བསྒོམ་པ་རྩེ་གཅིག་བྱ། །རྣལ་འབྱོར་མྱུར་དུ་གྲུབ་ནས་ནི། །གསང་སྔགས་གྲུབ་པའི་རིམ་པ་ཡིས། །
བདག་ཉིད་ཕྱག་རྒྱར་ལྡན་བྱས་ནས། །སྔགས་པས་རྟག་ཏུ་མཆོད་པར་བྱ། །སྔགས་པས་དཀྱིལ་འཁོར་ཞུགས་ནས་ནི། །སྐུ་གསུང་ཐུགས་ཀྱི་དཀྱིལ་འཁོར་བསྒོམ། །རང་གི་ལྷ་ཡི་སྦྱོར་བ་ཡིས། །དཀྱིལ་འཁོར་མཆོག་
ནི་འགྲུབ་པ་ཡིན། །དཀྱིལ་འཁོར་ལྷ་ཡི་སྦྱོར་བ་ཡིས། །དངོས་གྲུབ་ཐམས་ཅད་རབ་ཏུ་སྩོལ། །མངོན་པར་བརྗོད་པའི་རྒྱུད་བླ་མའི་ཡང་བླ་མ་ལས་འཁོར་ལོ་གསུམ་གྱི་དཀྱིལ་འཁོར་གྱི་ཆོ་གའི་རིམ་པ་སྟེ་ལེའུ་བཅུ་པའོ།།  །།<head n="2" t="བཅུ་གཅིག་པ། དངོས་གྲུབ་ཀྱི་གནས་ཀྱི་རིམ་པའི་ལེའུ།" type="lewu" zh="77.778"/>
<bampo n="366.3"/>དེ་ནས་གཞན་ཡང་བཤད་བྱ་བ། །རིགས་ཀྱི་དབྱེ་བའི་མཆོག་དམ་པ། །གནས་སོགས་སྦྱོར་བའི་རིམ་པ་ཡིས། །ཕྱོགས་ཀྱི་རིམ་པས་རྣམ་པར་དབྱེ། །ཐམས་ཅད་མཆོག་
<pb id="85.122a"/>
གི་སྦྱོར་ཆེན་པོ། །རྣལ་འབྱོར་དབང་ཕྱུག་རབ་ཏུ་འགྲུབ། །རྡོ་རྗེ་སྐུ་ལས་ངེས་འབྱུང་བ། །དཀྱིལ་འཁོར་དཀྱིལ་འཁོར་དམ་པའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་དང་། 
ཡང་དཔའ་བོ་དང་རྣལ་འབྱོར་མ་ཐམས་ཅད་འདུས་ཤིང་འོངས་ནས་སངས་རྒྱས་བཅོམ་ལྡན་འདས་བདེ་བ་ཆེན་པོའི་བདག་པོ་རྡོ་རྗེ་འཛིན་པ་ཆེན་པོ་ལ། མིག་ཡངས་དགའ་བས་གར་བྱེད་ཅིང་། །མྱུར་བས་བསྡུས་པའི་རིམ་པ་ཡིས། །
རྐང་པ་གཡས་དང་གཡོན་གྱིས་ནི། །མདུན་དུ་གོམ་སྟབས་སྤྲོས་པ་ཡིས། །འདི་ལྟར་རྣམ་འགྱུར་ཁྲོས་པའི་སྤྱན། །སྨིན་མ་འདེགས་དང་འཁོར་བར་ལྡན། །སྐྱེ་མེད་ཕྱག་རྒྱར་འགྲོ་བ་དག །མིག་གི་ཕྱག་རྒྱས་ཕྱག་
འཚལ་ཏེ། །རྡོ་རྗེ་སེམས་དཔའ་ཆེན་པོ་ལ་རྣམ་པ་དུ་མ་བསྐུལ་ནས་ཞུས་ཏེ། རྣལ་འབྱོར་མ་ཆེན་མོ་ཐམས་ཅད་དགྱེས་པའི་དཀྱིལ་འཁོར་གསུངས་པ། །བཅོམ་ལྡན་འདས་ཀྱི་དེ་ཉིད་དང་། །དཀྱིལ་འཁོར་མཆོག་ནི་མཛེས་པ་སྟེ། །
དགྱེས་པ་ཆེན་པོའི་རྡོ་རྗེ་ནི། །ཐམས་ཅད་སངས་རྒྱས་བདེ་བ་ཆེ། །རོལ་པའི་བདེ་བ་ཆེན་པོ་ནི། །དེ་རིང་དུ་ནི་བདག་གིས་རྙེད། །ཨ་ལ་ལ་ཧོ། །དེ་བཞིན་གཤེགས་པ་ཐམས་ཅད་ཀྱི། །བདེ་བ་ཆེན་པོ་མཆོག་ཏུ་དགྱེས། །
གླུ་འདི་དག་ནི་བླངས་པ་ཡིས། །ཤིན་དུ་སྲིད་པ་ངེས་ལྡོག་པ། །དེ་བཞིན་གཤེགས་པ་དག་པ་ཆེ། །དཀྱིལ་འཁོར་དུ་ནི་རྣམ་པར་བརྟགས། །དེ་ནས་བཅོམ་ལྡན་འདས་བདེ་བ་ཆེན་པོ་རྡོ་རྗེ་སེམས་དཔའ་དགོངས་ཤིང་སྤྱན་རྣམ་པར་
ཕྱེ་སྟེ། འཁོར་བཞི་རྣམ་པར་འཁོར་བའི་བར་གྱིས་སྨིན་མ་འདེགས་ཤིང་། མདུན་དུ་གཟིགས་ཤིང་གོམ་སྟབས་ཀྱིས། །དྲེགས་པས་སྙེམས་པར་རྣམ་འཁོར་བའི། །སྐུ་གསུང་ཐུགས་ནི་རྡོ་རྗེ་རང་། །དེ་ཉིད་འདི་ལ་བཞུགས་
པ་ཡིན། །དཀྱིལ་འཁོར་དང་ནི་དཀྱིལ་འཁོར་མིང་། །རྡོ་རྗེ་ཡེ་ཤེས་ཐུགས་ལ་གནས། །རྟོག་པ་མེད་པར་བདག་སྦྱོར་བ། །རྡོ་རྗེ་དཀྱིལ་འཁོར་མཆོག་ཡིན་ནོ། །ཟླ་བའི་དཀྱིལ་འཁོར་གང་བ་ནི། །དགྱེས་པ་ཆེན་པོའི་རྡོ་རྗེའོ། །
<pb id="85.122b"/>
རི་མོ་མཁན་གྱི་དཀར་པོ་ལྟར། །བྱང་ཆུབ་སེམས་མཆོག་འདི་ལྟ་བུ། །སྔོ་ཞིང་འབར་བ་སྣ་ཚོགས་པའི། །རླུང་གིས་བསྐྱོད་པའི་མེ་ལྟ་བུ། །ཟླ་བ་ཕྱེད་པས་བདག་ཉིད་མཛེས། །རྡོ་རྗེའི་དཀྱིལ་འཁོར་དག་ལ་བཞུགས། །ཆ་བརྒྱད་
དཀྱིལ་འཁོར་ཡིད་འོང་བ། །འབར་བའི་ཉི་མ་དང་བཅས་པ། །དཀྱིལ་འཁོར་རྡོ་རྗེ་རིན་ཆེན་དེ། །བདེ་བ་མཆོག་ནི་འགྲུབ་པར་འགྱུར། །པད་མ་འདབ་བརྒྱད་ཁ་ཕྱེ་བ། །ལྟེ་བ་གེ་སར་གྱིས་ཁྱབ་པ། །པད་མ་པད་མ་ཉིད་ལས་ནི། །
དགའ་བའི་དཀྱིལ་འཁོར་འབྱུང་བ་ཡིན། །དཀྱིལ་འཁོར་མཆོག་ནི་མཐོང་བ་ན། །བྱིན་ཟ་འབར་བ་ཇི་བཞིན་དུ། །ལས་ཀྱི་རྡོ་རྗེ་དཀྱིལ་འཁོར་དུ། །ལས་རྣམས་ཐམས་ཅད་འགྲུབ་པར་འགྱུར། །འདི་ལྟར་དེ་དག་མཐའ་
ཡས་པ། །དཀྱིལ་འཁོར་དུ་ནི་རབ་ཏུ་བརྟག །གང་དུ་གང་ལ་སྤྲུལ་པ་ནི། །རྡོ་རྗེ་སེམས་དཔའ་ལས་བྱུང་ཡིན། །ཐམས་ཅད་བདག་ཉིད་ཀུན་དུ་བཟང་། །ནམ་མཁའི་ཁམས་ནི་ཀུན་དུ་ཁྱབ། །མཁའ་དབྱིངས་
ས་ཡི་མཆོག་གྱུར་པར། །ཁང་པ་བརྩེགས་པ་རྣམ་པར་བསྒོམ། །ཁང་པ་བརྩེགས་པའི་དབུས་དཀྱིལ་དུ། །དཀྱིལ་འཁོར་ལྔ་ནི་རྣམ་པར་བརྟག །སྣ་ཚོགས་པད་མ་མཛེས་པ་ལ། །ཇི་ལྟའི་གནས་སུ་རྣམ་པར་དགོད། །
དབུས་མའི་དཀྱིལ་འཁོར་དབུས་སུ་ནི། །ཧེ་རུ་ཀ་ནི་རྣམ་པར་བསྒོམ། །སྔར་བཤད་སྐུ་མདོག་གནས་རྣམས་དང་། །ཕག་མོའི་བདེ་ལ་རྣམ་པར་གནས། །ཤར་དུ་པུལླཱི་ར་མ་ལ་ཡར་ཐོད་པའི་དུམ་བུ་དང་། རབ་གཏུམ་མའོ། །
བྱང་དུ་ཛཱ་ལན་དྷ་རར་ཀེང་རུས་ཆེན་པོ་དང་། རབ་གཏུམ་མའི་མིག་ཅན་མའོ། །ནུབ་ཏུ་ཨོཌྜི་ཡཱ་ཎ་ན་ཀེང་རུས་ཅན་དང་། འོད་ལྡན་མའོ། །ལྷོ་རུ་ཨར་བུ་དར་མཆེ་བ་རྣམ་པར་གཙིགས་པ་དང་། སྣ་ཆེན་མའོ། །དབུས་མའི་
དཀྱིལ་འཁོར་དེའི་ཤར་གྱི་དཀྱིལ་འཁོར་གྱི་དབུས་སུ་གོ་དཱ་བ་རི་ར་ལྷ་དགྲ་དང་། དཔའ་བོའི་བློ་གྲོས་མའོ། །ཤར་ཕྱོགས་སུ་རཱ་མེ་ཤྭ་རར་འོད་དཔག་མེད་དང་། མིའུ་ཐུང་མའོ། །བྱང་ཕྱོགས་སུ་དེ་ཝི་ཀོ་ཊྚ་ན་རྡོ་རྗེའི་འོད་དང་།
<pb id="85.123a"/>
ལང་ཀའི་དབང་ཕྱུག་མའོ། །ནུབ་ཏུ་མཱ་ལ་བེ་ན་རྡོ་རྗེའི་སྐུ་དང་ཤིང་གྲིབ་མའོ། །ལྷོ་ཕྱོགས་སུ་ཀཱ་མ་རཱུ་པ་ན་མྱུ་གུ་ཅན་དང་། ས་བསྲུང་མའོ། །བྱང་ཕྱོགས་ཀྱི་དཀྱིལ་འཁོར་གྱི་དབུས་སུ་ཨོ་དྲ་ན་རྡོ་རྗེ་རལ་པ་ཅན་དང་། 
འཇིགས་བྱེད་ཆེན་མོའོ། །ཤར་དུ་ཏྲི་ཤ་ཀུ་ནེ་ན་དཔའ་བོ་ཆེན་པོ་དང་། རླུང་གི་ཤུགས་ཅན་མའོ། །བྱང་དུ་ཀོ་ས་ལ་ན་རྡོ་རྗེ་ཧཱུྃ་མཛད་དང་། ཆང་འཐུང་མའོ། །ནུབ་ཕྱོགས་སུ་ཀ་ལིང་ག་ན་རབ་བཟང་དང་། སྔོ་བསངས་ལྷ་
མོའོ། །ལྷོ་ཕྱོགས་སུ་ལམ་བཱ་ཀེ་ན་རྡོ་རྗེ་རབ་བཟང་དང་། ཤིན་ཏུ་བཟང་མོའོ། །ནུབ་ཀྱི་དཀྱིལ་འཁོར་གྱི་དབུས་སུ་ཀཱྃ་ཙཱི་ན་འཇིགས་བྱེད་ཆེན་པོ་དང་། རྟ་རྣ་མའོ། །ཤར་ཕྱོགས་སུ་ཧི་མ་ལ་ཡ་ན་མིག་མི་བཟང་དང་། 
བྱ་གདོང་མའོ། །བྱང་དུ་བྲེ་ཏ་པུ་རི་ན་སྟོབས་པོ་ཆེ་དང་། འཁོར་ལོའི་ཤུགས་ཅན་མའོ། །ནུབ་ཏུ་གྲྀ་ཧ་དེ་ཝ་ཏཱ་ན་རྡོ་རྗེ་རིན་ཆེན་དང་། །དུམ་སྐྱེས་མའོ། །ལྷོ་རུ་སཽ་རཱཥྚ་ན་རྟ་མགྲིན་དང་། ཆང་འཚོང་མའོ། །ལྷོ་ཕྱོགས་ཀྱི་དཀྱིལ་འཁོར་
གྱི་དབུས་སུ་ཝརྞ་དྭཱི་པ་ན་ནམ་མཁའི་སྙིང་པོ་དང་། འཁོར་ལོའི་གོ་ཆ་མའོ། །ཤར་དུ་ན་ག་ར་ན་དཔལ་ཁྲག་འཐུང་དང་། རབ་དཔའ་མོའོ། །བྱང་དུ་སིནྡྷུ་ན་པད་མ་གར་གྱི་དབང་ཕྱུག་དང་། སྟོབས་ཆེན་མའོ། །ནུབ་ཏུ་མ་རུ་ན་
རྣམ་པར་སྣང་མཛད་དང་། འཁོར་ལོས་བསྒྱུར་མའོ། །ལྷོ་རུ་ཀུ་ལ་ཏཱ་ན་རྡོ་རྗེ་སེམས་དཔའ་དང་། བརྩོན་འགྲུས་ཆེན་མོའོ། །ཐོད་པའི་དུམ་བུ་ལ་སོགས་པའི་དཔའ་བོ་དང་རབ་གཏུམ་མ་ལ་སོགས་
པ་ཐམས་ཅད་ཀྱང་གཟུགས་སྣ་ཚོགས་པ་ཞལ་གསུམ་པ། ཕྱག་དྲུག་པ། སྤྱན་གསུམ་པ། གཡས་བརྐྱང་བས་བཞུགས་པ། ཕྱག་རྒྱ་ལྔས་རྒྱས་བཏབ་པ། ལྷ་མོ་གཅེར་བུ་སྐྲ་གྲོལ་བ། 
ཐོད་པ་དང་ཁ་ཊྭཱྃ་ག་དང་ཅང་ཏེའུ་དང་གྲི་གུག་དང་རྡོ་རྗེ་དང་དྲིལ་བུས་འཁྱུད་པ་ལྷ་མོའི་བྱིན་པ་གཉིས་ཀྱིས་འཁྲིལ་བ། དགྱེས་པ་ཆེན་པོའི་དགའ་བའི་རོས་རྣམ་པར་མྱོས་པའོ། །དབུས་ཀྱི་དཀྱིལ་འཁོར་དཔའ་བོ་ཡི། །
<pb id="85.123b"/>
ཟུར་བཞི་བུམ་པའི་སྟེང་དུ་ནི། །བྱང་ཆུབ་སེམས་ཀྱིས་ཡོངས་གང་བའི། །ཐོད་པའི་སྣོད་ནི་བཞག་པར་བྱ། །དཀྱིལ་འཁོར་གཞན་གྱི་ཟུར་ལ་ནི། །བུམ་པའི་ཐོད་པ་གཉིས་པོ་དགོད། །མཚམས་ཀྱི་ཆར་
མཁའ་འགྲོ་མ་ལ་སོགས་པའི་ལྷ་མོ་བཞི་པོ་གཟུགས་ཕྱེད་པ་བུད་མེད་དབང་ཕྱུག་མ་སྟེ། ཞལ་གསུམ་པ། སྤྱན་གསུམ་པ། གཡས་བརྐྱང་བའི་གནས་པས་བཞུགས་པ། ཕྱོགས་ཀྱི་གོས་ཅན། སྐྲ་གྲོལ་བ། 
ཕྱག་རྒྱ་ལྔ་བརྟན་པར་འཛིན་པའོ། །རྡོ་རྗེ་ཕྲེང་བས་ཡོངས་བསྐོར་བ། །དཀྱིལ་འཁོར་ལྔ་ཡི་ཕྱི་རོལ་དུ། །འབར་བའི་དཀྱིལ་འཁོར་སྣ་ཚོགས་བྲི། །དཔའ་བོ་དང་རྣལ་འབྱོར་མ་ཐམས་ཅད་ཀྱང་སྣ་ཚོགས་
པད་མའི་སྟེང་དུ་ཡི་དགས་ཀྱི་གདན་ལ་བཞུགས་པ། སྒོ་བཞིའི་ཤར་ཕྱོགས་སུ་ཁྭ་གདོང་མ་ཁྲོས་པའི་མིག་ཅན་ཤེལ་མིག་ཁྲོས་པའི་ཞལ་མངའ་བ། གྲི་གུག་དང་། མགོ་བོ་དང་ཐོད་པ་དང་ཁ་ཊྭཱྃ་ག་དང་དྲིལ་བུ་དང་། 
ཅང་ཏེའུ་འཆང་བ། སྤྱན་གསུམ་པ། ཞལ་གསུམ་པ། སྐྲ་གྲོལ་བ། གཅེར་བུ། སྣ་ཚོགས་པའི་མདོག་ཅན་གཡས་བརྐྱང་བས་གནས་པ། ཡི་དགས་དང་སྣ་ཚོགས་པད་མ་ལ་བཞུགས་པ། འབར་བའི་
དཀྱིལ་འཁོར་གྱི་དབུས་ན་བཞུགས་ཏེ། ཕྱག་རྒྱ་ལྔས་རྣམ་པར་བརྒྱན་པའོ། །འུག་གདོང་མ་དང་། ཁྱི་གདོང་མ་དང་། ཕག་གདོང་མ་ནི་ཇི་ལྟར་ཁྭ་གདོང་མའི་མདོག་དང་ཕྱག་དང་འདུག་སྟངས་དང་གདན་བཞིན་ནོ། །
བོང་བུ་དང་རྔ་མོ་དང་ར་དང་བྱི་ལའི་ཞལ་ཏེ། ཤིན་ཏུ་དྲག་པོས་མངོན་དུ་གསོལ་བའོ། །གཤིན་རྗེ་སྲེག་མ་ནས། གཤིན་རྗེ་འཇོམས་མའི་བར་ནི་གར་བྱེད་པའི་དབང་ཕྱུག་མ་སྟེ། ཞལ་གསུམ་པ། ཕྱག་
དྲུག་པ། སྤྱན་གསུམ་པ། གཡས་བརྐྱང་བས་གནས་པ། ཕྱོགས་ཀྱི་གོས་ཅན། སྐྲ་གྲོལ་བ། སྣ་ཚོགས་པད་མ་དང་ཡི་དགས་གནོན་པ། ཕྱག་རྒྱ་ལྔས་བྱིན་གྱིས་བརླབས་པ། ཐོད་པ་དང་ཁ་ཊྭཱྃ་ག་འཛིན་
<pb id="85.124a"/>
པ། མགོ་བོ་དང་གྲི་གུག་བསྣམས་པ་ཅང་ཏེའུ་དང་རྡོ་རྗེ་དང་མདུང་འཛིན་པ་མཆེ་བ་རྣམ་པར་གཙིགས་པ། འཇིགས་སུ་རུང་བ། ཐམས་ཅད་ཀྱང་མི་མགོའི་ཐོད་པའི་ཕྲེང་བ་རྒྱན་དུ་འཆང་བ། ཐོད་པའི་ཕྲེང་བའི་
དབུ་རྒྱན་ཅན། །རྡོ་རྗེ་སེམས་དཔའི་དབུ་རྒྱན་ཅན། །ཅོད་པན་རྡོ་རྗེའི་ཕྲེང་བས་བྱས། །རྡོ་རྗེ་ལས་བྱས་རྒྱན་ཅན་ཏེ། །སྣ་ཚོགས་རྡོ་རྗེ་ཟླ་ཕྱེད་ཀྱིས། །དབུ་ལ་མནན་ཅིང་བརྒྱན་པ་ཡིན། །ཅི་ལྟར་བཅོམ་ལྡན་
མདོག་བཞིན་དུ། །རྡོ་རྗེ་ཕག་མོའི་ཞལ་མདོག་ཕྱག །ཕྱག་རྒྱ་འདུག་སྟངས་ལས་ཀྱང་དེ། །གཅེར་བུ་སྐྲ་ནི་གྲོལ་བ་སྟེ། །དུམ་བུའི་སྐ་རགས་རྒྱན་ཅན་ཏེ། །འོན་ཀྱང་རྡོ་རྗེ་ཕག་མོ་ཡི། །སྟེང་གི་ཞལ་གདོང་དཀར་པོ་སྟེ། །
མཆེ་བ་རྣམ་པར་གཙིགས་པའོ། །ཇི་ལྟར་གནས་ཀྱི་རིམ་པ་དག །བུམ་པ་མངོན་བརྗོད་རིམ་པ་ལས། །རྣལ་འབྱོར་མ་ཡི་དཀྱིལ་འཁོར་གྱི། །ལེའུ་རྡོ་རྗེ་སེམས་དཔས་བཤད། །གཞན་དུ་རྡོ་རྗེ་མཁའ་འགྲོ་དང་། །མངོན་བརྗོད་རྒྱུད་ཀྱི་
དང་པོ་ཡི། །ལེའུ་ལ་ངེས་པར་འགལ་བ་མེད། །སྙེམས་པའི་དཀྱིལ་འཁོར་གྱི་ནི་ཆོ་ག་སྟེ། །ལྔ་པོ་ལྔ་པའི་བདག་ཉིད་སྦྱོར་ཆེན་པོ། །སྡོམ་པའི་ཆོ་ག་སྦས་པ་གསང་བ་སྟེ། །མཁའ་འགྲོ་མ་ནི་མ་ལུས་ཐམས་ཅད་ཀྱི། །འདི་ལྟར་གཞན་དུ་
བཀའ་ཡི་ཕྱོགས་བཞིན་དུ། །བུམ་པ་རྣམ་པ་སྣ་ཚོགས་པ། །བུམ་པ་སྣ་ཚོགས་ཆོ་ག་བཞིན། །གསེར་དང་དངུལ་ལས་བྱས་པ་སྟེ། །སྣ་ཚོགས་གོས་ཀྱིས་མཛེས་པ་དང་། །མེ་ཏོག་ཕྲེང་བས་རྣམ་པར་བརྒྱན། །འཆི་མེད་ལྔ་ཡིས་ཡོངས་
སུ་བཀང་། །རྣམ་ལྔ་སྨན་དང་ཡང་དག་ལྡན། །རིན་ཆེན་ལྔ་དང་བཅས་པ་དང་། །འབྲུ་ལྔ་དག་གིས་རྣམ་པར་མཛེས། །དཀྱིལ་འཁོར་ཕྱོགས་དང་མཚམས་རྣམས་སུ། །བུམ་པ་བཅུ་དྲུག་བཞག་ནས་ཀྱང་། །མཁའ་འགྲོ་མ་ནི་སྣ་ཚོགས་
མཆོད། །གླུ་དང་གར་དང་བདེ་བ་ཆེ། །ཕྱོགས་ཀྱི་གོས་ཅན་སྐྲ་གྲོལ་བ། །སྣ་ཚོགས་རོལ་མོའི་སྒྲ་དག་དང་། །སྣ་ཚོགས་ཡི་དགས་ཕྲེང་བ་ཡིས། །དཀྱིལ་འཁོར་ཕྱི་རོལ་ཡོངས་སུ་བསྐོར། །དེ་ཡི་ཕྱི་རོལ་མུ་ཁྱུད་ཀྱི། །དབུས་སུ་མཁའ་འགྲོ་
<pb id="85.124b"/>
མ་ཡིན་ཏེ། །ཕྱི་རོལ་སྐ་རགས་ཀྱིས་བསྐོར་བ། །དུར་ཁྲོད་རྣམ་པར་འཇིགས་པ་དག །སྣ་ཚོགས་དུ་མས་རྣམ་པར་མཛེས། །མདུན་དུ་ཡེ་ཤེས་དམ་ཚིག་གི། །དཀྱིལ་འཁོར་མཆོག་ནི་མཐོང་ནས་ཀྱང་། །མངོན་བརྗོད་དམ་ཚིག་དེ་བཞིན་
མཆོད། །རིམ་པ་བཞིན་དུ་དབང་ཡང་བསྐུར། །མཁས་པས་ལུས་ལ་བཀོད་ནས་ནི། །གཅིག་ཏུ་བསྡུས་ཏེ་ཐིམ་ནས་སུ། །དཔའ་བོ་དང་ནི་རྣལ་འབྱོར་མ། །ཕུང་པོ་ཁམས་དང་སྐྱེ་མཆེད་གནས། །གོ་ཆ་གཉིས་པོ་བགོ་བར་བྱ། །
འཁོར་ལོ་ཐམས་ཅད་རྣམ་བསྒོམས་ནས། །ཕུང་པོ་ཁམས་དང་སྐྱེ་མཆེད་དང་། །ལུས་ངག་ཡིད་ལ་རྣམ་པར་དགོད། །ཡེ་ཤེས་སེམས་དཔའ་སྙིང་ལ་དགོད། །སྣ་ཚོགས་ཡིད་དུ་འོང་བ་ཡིས། །དམ་ཚིག་ལྷ་ཡི་མཆོད་པས་མཆོད། །ཡེ་ཤེས་
བཟླས་པའི་བྱ་བ་དག །གྲངས་མེད་པ་ནི་རྣམ་པར་སྤྲོས། །དུང་ཆེན་ཕྲེང་བ་བླངས་ནས་སུ། །མཉམ་པར་བཞག་ནས་བཟླས་པ་བྱ། །དེར་ནི་ཡེ་ཤེས་འཁོར་ལོ་ལ། །མཁས་པས་མཆོད་བསྟོད་བཟླས་པ་བྱ། །སེམས་ཅན་རྣམས་ལ་ཕན་པའི་
ཕྱིར། །རྣལ་འབྱོར་པ་ཡིས་སྨོན་ལམ་གདབ། །ཐེག་པ་ཆེན་པོའི་ཆོས་རྣམས་ནི། །རྣལ་འབྱོར་པ་ཡིས་མྱུར་བར་འགྲུབ། །ཨོྃ་བཛྲ་ཧེ་ཧེ་རུ་རུ་ཀྃ་ཤྲཱི་ཌཱ་ཀི་ནཱི་ཛཱ་ལ་སམ་བརྃ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཧྲཱིཿཧ་ཧ་ཧུྃ་ཧཱུྃ་ཕཊ། སྙིང་པོ་དང་
ཉེ་བའི་སྙིང་པོའོ། །ཨོྃ་བཛྲ་བཻ་རོ་ཙ་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་སརྦ་བུད་དྷ་ཌཱ་ཀི་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ། ལྷ་མོའི་སྙིང་པོ་དང་ཉེ་བའི་སྙིང་པོའོ། །ཨོྃ་ཁཎྜ་ཀ་པཱ་ལི་ན་ཀ་ར་ཀ་ར་ཧུྃ་ཧཱུྃ་ཕཊ་སྭཱ་ཧཱ། ཨོྃ་པྲ་ཙཎ་ཌི་ཧུྃ་ཧཱུྃ་ཕཊ་སྭཱ་ཧཱ། ཨོྃ་མ་ཧཱ་ཀང་ཀཱ་
ལ་ཀུ་རུ་ཀུ་རུ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཙཎ་ཌཱ་ཀྵི་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཀང་ཀཱ་ལ་བན་དྷ་བན་དྷ་ཧུྃ་ཧཱུྃ་ཕཊ་སྭཱ་ཧཱ། ཨོྃ་པྲ་བྷ་བ་ཏཱི་ཧུྃ་ཧཱུྃ་ཕཊ་སྭཱ་ཧཱ། ཨོྃ་བི་ཀ་ཊ་དཾ་ཥྚྲི་ན་ཏྲཱ་ས་ཡ་ཏྲཱ་ས་ཡ་ཧུྃ་ཧཱུྃ་ཕཊ་སྭཱ་ཧཱ། ཨོྃ་མ་ཧཱ་ན་སེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་སུ་ར་བཻ་རི་ཎ་ཀྵོ་བྷ་
ཡ་ཀྵོ་བྷ་ཡ་ཧུྃ་ཧཱུྃ་ཕཊ་སྭཱ་ཧཱ། ཨོྃ་བཱི་ར་མ་ཏི་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཨ་མི་ཏཱ་བྷ་ཧྲཽྃ་ཧྲཽཾ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཁརྦ་རི་ཧུྃ་ཧཱུྃ་ཕཊ་སྭཱ་ཧཱ། ཨོྃ་བཛྲ་པྲ་བྷ་དྲ་ཧྲཿཧྲཿ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ལང་ཀེ་ཤྭ་རི་ཧུྃ་ཧཱུྃ་ཕཊ་སྭཱ་ཧཱ། ཨོྃ་བཛྲ་དེ་ཧ་ཕེྃ་ཕེཾ་ཧུྃ་ཧཱུྃ་ཕཊ་
<pb id="85.125a"/>
སྭཱ་ཧཱ། ཨོྃ་བཛྲ་དྲུ་མཙྪ་ཡེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཨང་ཀུ་རི་ཀ་ཕཊ་ཕཊ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཨཻ་ར་བ་ཏི་ཧུྃ་ཧཱུྃ་ཕཊ་སྭཱ་ཧཱ། ཨོྃ་བཛྲ་ཛཱ་ཊི་ལ་ད་ཧ་ད་ཧ་ཧུྃ་ཧཱུྃ་ཕཊ་སྭཱ་ཧཱ། ཨོྃ་མ་ཧཱ་བྷཻ་ར་བི་ཧུྃ་ཧཱུྃ་ཕཊ་སྭཱ་ཧཱ། ཨོྃ་མ་ཧཱ་བཱི་ར་པ་ཙ་
པ་ཙ་ཧུྃ་ཧཱུྃ་ཕཊ་སྭཱ་ཧཱ། ཨོྃ་བཱ་ཡུ་བེ་གེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་བཛྲ་ཧཱུྃ་ཀཱ་ར་བྷ་ཀྵ་བ་ས་རུ་དྷི་ར་ཨན་ཏྲ་མཱ་ལཱ་བ་བཾ་བི་ནི་ཧུྃ་ཧཱུྃ་ཕཊ་སྭཱ་ཧཱ། ཨོྃ་སུ་ར་བྷཀྵི་ཧུྃ་ཧཱུྃ་ཕཊ་སྭཱ་ཧཱ། ཨོྃ་སུ་བྷ་ཏྲ་གྲྀཧྞ་གྲྀཧྞ་ས་པྟ་པཱ་ཏཱ་ལ་ག་ཏྃ་བྷུ་ཛྃ་ག་མ་ས་བཱ་ཏརྫྫ་
ཡ་ཏརྫྫ་ཡ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཤྱཱ་མ་དེ་ཝི་ཧུྃ་ཧཱུྃ་ཕཊ་སྭཱ་ཧཱ། ཨོྃ་བཛྲ་བྷ་དྲ་ཨཱ་ཀཌྜྷ་ཨཱ་ཀཌྜྷ་ཧུྃ་ཧཱུྃ་ཕཊ་སྭཱ་ཧཱ། ཨོྃ་སུ་བྷ་དྲེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་མ་ཧཱ་བྷཻ་ར་བ་ཧྲཱིྃ་ཧྲཱིྃ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཧ་ཡ་ཀརྞྞེ་ཧུྃ་ཧཱུྃཕཊ་སྭཱ་ཧཱ། ཨོྃ་བི་རཱུ་པཱ་ཀྵི་
ཛྙོོཾ་ཛྙོོཾ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཁ་གཱ་ན་ནེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་མ་ཧཱ་བ་ལ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཙཀྲ་བེ་གེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་རཏྣ་བཛྲ་ཧཱྃ་ཧཱྃ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཁཎྜ་རོ་ཧི་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཧ་ཡ་གྲཱི་བ་ཧཱྃ་ཧཱྃ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཤཽཎ་ཌི་ནི་
ཧུྃ་ཧཱུྃ་ཕཊ་སྭཱ་ཧཱ། ཨོྃ་ཨཱ་ཀཱ་ཤ་གར་བྷ་ཧཱུྃ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཨོྃ་ཙཀྲ་ཝར་མི་ཎི་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཧེ་རུ་ཀི་ཀི་ལི་ཀི་ལི་ཧུྃ་ཧཱུྃ་ཕཊ་སྭཱ་ཧཱ། ཨོྃ་སུ་བཱི་རེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་པད་མ་ནར་ཏི་ཤྭ་ར་སི་ལི་སི་ལི་ཧུྃ་ཧཱུྃ་ཕཊ་སྭཱ་ཧཱ། 
ཨོྃ་མ་ཧཱ་བ་ལེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་བཻ་རོ་ཙ་ན་ཧི་ལི་ཧི་ལི་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཙཀྲ་ཝརྟི་ཎི་ཧུྃ་ཧཱུྃ་ཕཊ་སྭཱ་ཧཱ། ཨོྃ་བཛྲ་ས་ཏྭ་དྷི་ལི་དྷི་ལི་ཧུྃ་ཧཱུྃ་ཕཊ་སྭཱ་ཧཱ། ཨོྃ་མ་ཧཱ་བི་རྱེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཌཱ་ཀི་ནི་ཧུྃ་ཧཱུྃ་ཕཊ་སྭཱ་ཧཱ། 
ཨོྃ་ལཱ་མེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཁཎྜ་རོ་ཧི་ཧུྃ་ཧཱུྃ་ཕཊ་སྭཱ་ཧཱ། ཨོྃ་རཱུ་པི་ཎི་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཀཱ་ཀཱ་སྱེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཨུ་ལུ་ཀཱ་སྱེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཤྭཱ་ནཱ་སྱེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་སཱུ་ཀ་རཱ་སྱེ་
ཧུྃ་ཧཱུྃ་ཕཊ་སྭཱ་ཧཱ། ཨོྃ་ཡ་མ་ད་ཌྷི་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཡ་མ་དུྰ་ཏི་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཡ་མ་དྃ་ཧུྃ་ཧཱུྃ་ཕཊ་སྭཱ་ཧཱ། ཨོྃ་ཡ་མ་མ་ཐ་ནི་ཧུྃ་ཧཱུྃ་ཕཊ་སྭཱ་ཧཱ། འདི་ནི་ཇི་ལྟའི་རིམ་པ་ཡིས། །གཞན་ལ་ཕན་ཕྱིར་དམ་ཚིག་ཅན། །
<pb id="85.125b"/>
མཆོད་དང་བསྒོམ་དང་བཟླས་པ་བྱ། །ཞི་བ་དང་ནི་རྒྱས་པ་འཕེལ། །ཡིད་དུ་འོང་བའི་དངོས་གྲུབ་འཐོབ། །སྒོམ་སྐྱེས་དབྱེ་བའི་མཆོག་དམ་པ། །སྦྱོར་བས་འདོད་པ་ཐམས་ཅད་སྩོལ། །ཇི་ལྟའི་ལས་རྣམས་བྱས་ན་ནི། །
འགྲུབ་པར་ཡང་ནི་ཐེ་ཙོམ་མེད། །སྦྱོར་བའི་དངོས་གྲུབ་དམ་པའི་མཆོག །བླ་མའི་ངག་ལས་རྙེད་པར་འགྱུར། །གཞན་ཡང་རྣལ་འབྱོར་མ་ཡི་གནས། །བརྒྱུད་པའི་རིམ་པའི་མཆོག་གྱུར་པ། །ཡང་ན་སྔོན་གྱི་དངོས་གྲུབ་ནི། །
རྨི་ལམ་དུ་ནི་སྟོན་པ་ཡིན། །གཞན་ཡང་བླ་མའི་གོ་འཕང་བརྙེས་པ་ནི། །རྣལ་འབྱོར་མ་ཡིས་རབ་ཏུ་སྩོལ། །དམ་ཚིག་མཆོག་གི་གསང་བ་དང་། །སྦས་པ་འདི་ནི་བསྟན་མི་བྱ། །རྣལ་འབྱོར་མ་ཡི་ཐུགས་དང་ནི། །
སངས་རྒྱས་ཐུགས་ནི་མཆོག་གྱུར་པ། །མཁའ་འགྲོ་མ་ཡི་སྙིང་པོ་གསང་། །རྣལ་འབྱོར་སྦྱོར་བའི་མཆོག་ཡིན་ནོ། །མངོན་པར་བརྗོད་པའི་རྒྱུད་བླ་མའི་བླ་མ་ལས་དངོས་གྲུབ་ཀྱི་གནས་ཀྱི་རིམ་པའི་ལེའུ་སྟེ་བཅུ་གཅིག་
པའོ།།  །།<head n="2" t="བཅུ་གཉིས་པ། རྣལ་འབྱོར་མའི་གནས་བསྒྲུབ་པའི་མཚན་མའི་རིམ་པ་བསྟན་པའི་ལེའུ།" type="lewu" zh="77.786"/>དེ་ནས་སྦྱོར་བ་བཤད་བྱ་བ། །འདོད་པའི་དོན་ཀུན་སྒྲུབ་བྱེད་པ། །བླ་མ་ལས་ཀྱང་བླ་མ་སྟེ། །མཁའ་འགྲོ་མ་ཡི་དྲ་བའི་སྡོམ། །
ཕག་མོ་བདག་མོ་ཆེན་མོ་ནི། །རྣལ་འབྱོར་མ་ཡིས་ལེགས་བསྒྲུབས་པ། །འདི་ནི་ཀུན་གྱི་རྣལ་འབྱོར་ཏེ། །རྣལ་འབྱོར་སྙིང་པོ་བསྡུས་པ་ཡིན། །པད་མ་འདབ་བརྒྱད་ལ་བྲི་བ། །སྣ་ཚོགས་མདོག་
ཅན་མཆོག་དམ་པ། །ལྟེ་བ་གེ་སར་བཅས་པ་ལ། །ཐམས་ཅད་ཡོངས་སུ་དག་པའི་གདན། །དེ་ཡི་དབུས་སུ་ཟླ་བའི་ཆ། །དེ་བཞིན་དག་ཅིང་དྲི་མ་མེད། །དེ་སྟེང་ཨཱ་ལི་ཀཱ་ལི་སྟེ། །དབུས་སུ་བྃ་གིས་རྣམ་པར་བརྒྱན། །
དེ་དབུས་ལྷ་མོ་བཞེངས་པ་ནི། །རྡོ་རྗེ་ཕག་མོ་རྣལ་འབྱོར་མ། །ཞལ་བཞི་པ་ལ་ཕྱག་བཅུ་གཉིས། །སྤྱན་གསུམ་པ་ལ་ཞལ་རྣམ་བསྒྱུར། །སྐྱིལ་མོ་ཀྲུང་ནི་ཕྱེད་པར་བཞུགས། །གར་གྱིས་རྣམ་པར་ལེགས་བརྒྱན་ཅིང་། །ཕྱོགས་ཀྱི་གོས་ཅན་སྐྲ་གྲོལ་བ། །
<pb id="85.126a"/>
ཕྱེད་ནི་བུད་མེད་དབང་ཕྱུག་ཞལ། །དཀར་ལ་དམར་བའི་གཟུགས་འཛིན་ཅིང་། །ཐོད་པའི་ཅོད་པན་རྣམ་པར་བརྒྱན། །རྡོ་རྗེ་དྲིལ་བུ་ཕྱག་ན་འཆང་། །པད་མ་འཁྱིལ་བས་རྣམ་བསྐོར་ཅིང་། །དཔྲལ་བ་
ཡི་ནི་ཕྱག་རྒྱ་འབར། །གཉིས་ཀྱིས་མི་ཡི་ལྤགས་པ་མནབས། །ཐོད་པ་དང་ནི་ཁ་ཊྭཱྃ་འཆང་། །ཞགས་པ་ལྕགས་ཀྱུ་མཆོག་ཀྱང་འཛིན། །ཅང་ཏེའུ་གྲི་གུག་ཚངས་པ་ཡི། །མགོ་བོ་གདོང་ནི་བཞི་པ་སྟེ། །སྔོ་ཞིང་སེར་ལ་
ལྗང་བ་ཡི། །ཞལ་གྱིས་ལྷ་མོ་རྣམ་པར་བརྒྱན། །ཞལ་གདོང་མཆེ་བ་རྣམ་གཙིགས་ཤིང་། །ཟླ་བ་ཕྱེད་པས་རྣམ་པར་བརྒྱན། །སྣ་ཚོགས་རྡོ་རྗེ་དབུ་རྒྱན་མཚན། །དངོས་གྲུབ་ཐམས་ཅད་རབ་ཏུ་སྩོལ། །ཕྱག་རྒྱ་དྲུག་གིས་
རྒྱས་བཏབ་ཅིང་། །ལྷ་མོ་དུམ་བུའི་སྐེ་རགས་བརྒྱན། །གཡེར་གའི་སྐུ་རགས་སྒྲ་དང་ལྡན། །རྐང་གདུབ་དག་གིས་ལེགས་པར་བརྒྱན། །དཔུང་རྒྱན་དག་གིས་རྣམ་པར་མཛེས། །དཔྲལ་བ་ལ་ནི་རྡོ་རྗེའི་ཕྲེང་། །རྡོ་རྗེས་མཚན་
པའི་ཕྱག་རྒྱ་ཅན། །སྐུ་ལུས་མཛེས་ཤིང་ཡིད་འཕྲོག་པའོ། །ཤར་གྱི་མདབ་མར་མཁའ་འགྲོ་མ། །སེང་གེའི་གདོང་སྟེ་རྣམ་པར་འཇིགས། །གཡོན་དུ་ཕག་གི་གདོང་ཅན་ཏེ། །ལྷ་མོ་ལཱ་མ་རབ་འཇིགས་མ། །ནུབ་ཏུ་ལྷ་མོ་གླང་པོའི་
གདོང་། །དུམ་སྐྱེས་མ་ནི་དབང་མོའོ། །ལྷོ་རུ་ལྷ་མོའི་ཚུལ་ཅན་ནི། །གཟུགས་ཅན་མ་སྟེ་རྟ་ཡི་གདོང་། །སྤྱན་གསུམ་པ་ལ་སྣ་ཚོགས་གཟུགས། །ཐོད་པ་ཁ་ཊྭཱྃ་ག་འཛིན་ཅིང་། །མགོ་དང་གྲི་གུག་ཕྱག་ན་བསྣམས། །གཅེར་བུ་དབུ་སྐྲ་
གྲོལ་བ་ལ། །གར་གྱིས་ཀྱང་ནི་ལེགས་པར་མཛེས། །ཡི་དགས་རྒྱབ་ལ་སྐྱིལ་ཀྲུང་ཕྱེད། །བཞིན་རྣམ་སྒྱུར་ཞིང་རབ་ཏུ་འཇིགས། །འཇིགས་བྱེད་དང་ནི་དུས་མཚན་དག །ལྷ་མོའི་ཞབས་ཀྱིས་འོག་ཏུ་མནན། །མེ་སོགས་མཚམས་ནི་བཞི་
པོ་ལ། །བྱང་ཆུབ་སེམས་ལ་སོགས་པའི་སྣོད། །བུམ་པའི་སྟེང་དུ་རྣམ་པར་དགོད། །དུང་དང་ཀུན་ད་ཟླ་བའི་མདོག །འཁོར་ལོ་རྩིབས་ནི་དྲུག་པ་བྲི། །མཁས་པས་དེ་དབུས་བྲི་བ་ནི། །མ་མོའི་རིགས་ནི་བཞི་པ་སྟེ། །མཱ་མ་ཀཱི་དང་སྤྱན་དང་
<pb id="85.126b"/>
ནི། །ལྷ་མོ་སྒྲོལ་མ་གོས་དཀར་མོ། །སྔོ་དང་དཀར་དང་དམར་བ་སྟེ། །ལྷ་མོ་རྡོ་རྗེ་རིགས་དབང་ཕྱུག །དཀར་དང་སྔོ་དང་དམར་བའི་ཞལ། །ལྷ་མོ་རྟག་པའི་རིགས་ཡིན་ནོ། །ལྗང་དང་དཀར་དང་དམར་བ་ཡི། །ལྷ་མོ་ལས་
ཀྱི་རིགས་ཡིན་ནོ། །དམར་དང་སེར་དང་ལྗང་གུ་ཡི། །ལྷ་མོ་པད་མའི་རིགས་ཡིན་ནོ། །སྤྱན་གསུམ་པ་ལ་སྐྲ་གྲོལ་ཞིང་། །ཕྱོགས་ཀྱི་གོས་མཆོག་འཛིན་པ་ཡིན། །རྒྱན་རྣམས་ཐམས་ཅད་ཡོངས་སུ་རྫོགས། །ཕྱག་རྒྱ་
དྲུག་གིས་རྣམ་པར་བརྒྱན། །ཐོད་པ་དང་ནི་ཁ་ཊྭཱྃ་འཛིན། །རང་གི་ཕྱག་མཚན་བཞི་པ་སྟེ། །རྡོ་རྗེ་འཁོར་ལོ་ཀུན་རྡོ་རྗེ། །པད་མ་དམར་པོ་མཆོག་དམ་པ། །ཐམས་ཅད་དེ་བཞིན་དྲིལ་བུ་འཛིན། །ཐོད་པ་འཁྱིལ་བས་
རྣམ་པར་བསྐོར། །བདུད་བཞི་ཞབས་ཀྱིས་རྣམ་གནོན་ཅིང་། །གར་དང་གླུ་ཡིས་བཞད་པའི་ཞལ། །སྣ་ཚོགས་པད་མ་ཟླ་དབུས་བཞུགས། །རིགས་ཀྱི་དངོས་གྲུབ་རབ་སྟེར་བའོ། །ཕྱག་ན་མགོ་བོ་ཅང་ཏེའུ་བསྣམས། །
རྡོ་རྗེ་གྲི་གུག་གིས་རྣམ་བརྒྱན། །ཐོད་པའི་ཕྲེང་བའི་དབུ་རྒྱན་ཅན། །མགོ་ཡི་ཕྲེང་བས་རྣམ་པར་བརྒྱན། །ཟུར་གྱི་ཆ་ནི་ཐམས་ཅད་དུ། །གནས་ལ་སོགས་པའི་རིམ་པ་དགོད། །ཤར་ཏུ་རྩིབས་དྲུག་འཁོར་ལོ་ལ། །
ཇི་ལྟའི་རྗེས་འབྲང་ལྷ་མོ་དགོད། །ཐོག་མའི་ཟུར་ལ་པུ་ལླཱི་ར། །མ་ལ་ཡ་ན་རབ་གཏུམ་མའོ། །གཉིས་པ་ཛ་ལན་དྷ་ར་ན་གཏུམ་མིག་མའོ། །གསུམ་པ་ཨཽ་ཌྱིན་ན་འོད་ལྡན་མའོ། །བཞི་པ་ཨར་བུ་ད་ན་སྣ་ཆེན་མའོ། །
ལྔ་པ་གོ་དཱ་པ་རི་ན་དཔའ་བའི་བློ་གྲོས་མའོ། །དྲུག་པ་རཱ་མེེ་ཤྭ་རི་ན་མིའུ་ཐུང་མའོ། །གཉིས་པ་བྱང་གི་འཁོར་ལོའི་རྩིབས་དྲུག་པ་དང་པོ་དེ་ཝི་ཀོ་ཊྚ་ན་ལང་ཀའི་དབང་ཕྱུག་མའོ། །གཉིས་པ་མཱ་ལ་བེ་ན་ཤིང་གྲིབ་མའོ། །གསུམ་པ་
ཀཱ་མ་རཱུ་པ་ན་ས་སྲུང་མའོ། །བཞི་པ་ཨོ་དྲེ་ན་འཇིགས་བྱེད་ཆེན་མོའོ། །ལྔ་པ་ཏྲི་ཤི་ཀུ་ནེ་ན་རླུང་གི་ཤུགས་ཅན་མའོ། །དྲུག་པ་ཀོ་ས་ལ་ན་ཆང་འཐུང་མའོ། །ནུབ་ཀྱི་འཁོར་ལོ་གསུམ་པའི་རྩིབས་དྲུག་གི་ཤར་ཏུ་ཀ་ལིངྒ་ན་སྔོ་བསངས་
<pb id="85.127a"/>
ལྷ་མོའོ། །གཉིས་པ་ལམ་བཱ་ཀ་ན་རབ་བཟངས་མའོ། །གསུམ་པ་ཀཱྃ་ཙཱི་ན་རྟ་རྣ་མའོ། །བཞི་པ་ཧི་མ་ལ་ཡ་ན་བྱ་གདོང་མའོ། །ལྔ་པ་པྲེ་ཏ་པུ་རི་ན་འཁོར་ལོའི་ཤུགས་ཅན་མའོ། །དྲུག་པ་གྲྀ་ཧ་དེ་བ་ཏ་ན་
དུམ་སྐྱེས་མའོ། །ལྷོའི་འཁོར་ལོ་བཞི་པའི་རྩིབས་དྲུག་གི་ཤར་ལ་སཽ་རཱ་ཥྚ་ན་ཆང་འཚོང་མའོ། །གཉིས་པ་ན་སུ་བརྞ་དྭཱི་པེ་ན་འཁོར་ལོའི་གོ་ཆ་མོ། །གསུམ་པ་ན་ག་ར་ན་རབ་ཏུ་དཔའ་མོའོ། །བཞི་པ་སིནྔ་ན་སྟོབས་ཆེན་མའོ། །
ལྔ་པ་མ་རུ་ཙ་ན་འཁོར་ལོས་བསྒྱུར་མའོ། །དྲུག་པ་ཀུ་ལ་ཏན་བརྩོན་འགྲུས་ཆེན་མོའོ། །ཐོག་མ་དཀར་ཞིང་ལྗང་བ་དང་། །ཐོད་པ་དང་ནི་ཁ་ཊྭཱྃ་ག །འཁོར་ལོ་ཅང་ཏེའུ་གྲི་གུག་གོ། །གཉིས་པ་བྱང་ནི་སྔོ་ལ་སེར། །རྡོ་རྗེ་ཐོད་པ་
ཁ་ཊྭཱྃ་ག །ཅང་ཏེའུ་དང་ནི་གྲི་གུག་གོ། །གསུམ་པ་ནུབ་ནི་དམར་ལ་སེར། །ཐོད་པ་དང་ནི་ཁ་ཊྭཱྃ་ག །པད་མ་ཅང་ཏེའུ་གྲི་གུག་གོ། །བཞི་པ་ལྷོ་ཡི་ལྷ་མོ་ནི། །སེར་དམར་སྣ་ཚོགས་རྡོ་རྗེ་དང་། །ཅང་ཏེའུ་གྲི་གུག་ཐོད་པ་དང་། །
ཁ་ཊྭཱྃ་ག་ཡང་ཡོངས་སུ་འཛིན། །ལྷ་མོ་དེ་དག་ཐམས་ཅད་ཀྱང་། །ཕྱེད་ནི་བུད་མེད་དབང་ཕྱུག་མའོ། །སྤྱན་གསུམ་པ་ལ་ཕྱག་བཞི་པ། །གཅེར་བུ་དབུ་སྐྲ་གྲོལ་བ་དང་། །སྐྱིལ་མོ་དཀྲུང་ཕྱེད་གར་བཅས་པས། །ཡི་དགས་
རྒྱབ་ལ་ཞབས་ཀྱིས་བཞུགས། །ཐོད་པའི་ཕྲེང་བའི་དབུ་རྒྱན་ཅན། །ཕྱག་རྒྱ་ལྔ་ཡིས་རྣམ་པར་བརྒྱན། །རྐང་རྒྱན་དང་ནི་སྐ་རགས་དང་། །དབུ་རྒྱན་རྡོ་རྗེས་མཚན་པའོ། །འཁོར་ལོ་དེ་ཡི་རྒྱབ་ཏུ་ནི། །ཤར་དུ་རྡོ་རྗེ་ཕྲེང་བས་
བསྐོར། །བྱང་དུ་འཁོར་ལོའི་ཕྲེང་བ་སྟེ། །ནུབ་ཏུ་སྣ་ཚོགས་རྡོ་རྗེ་ཕྲེང་། །ལྷོ་རུ་པད་མ་ཡི་ཕྲེང་བའོ། །དབུས་སུ་རྡོ་རྗེ་ཕྲེང་བས་བརྒྱན། །ཟུར་གྱི་ཆ་ནི་ཐམས་ཅད་དུ། །སྣ་ཚོགས་རྡོ་རྗེ་མཉམ་པར་བྲི། །དེ་རྒྱབ་ཡི་དགས་སྣ་
ཚོགས་ཀྱི། །ཕྲེང་བས་མཁས་པས་བསྐོར་བར་བྱ། །ཕྱི་རོལ་དཀྱིལ་འཁོར་སྒོ་རྣམས་དང་། །ཟུར་གྱི་ཆ་ནི་བཞི་པོ་ལ། །མཁའ་འགྲོ་འདུས་པའི་གཟུགས་དེ་ནི། །མཉམ་པར་བཞག་ནས་བྲི་ཞིང་དགོད། །ཁྭ་གདོང་ཤར་ཏུ་
<pb id="85.127b"/>
དགོད་པ་སྟེ། །སྔོ་ལ་དམར་དང་ཡིད་འཕྲོག་པ། །འུག་གདོང་བྱང་སྐོར་དགོད་པ་སྟེ། །ལྗང་ཞིང་དམར་ལ་ལེགས་པར་མཛེས། །ཁྱི་གདོང་ནུབ་ཀྱི་སྒོ་ལ་ནི། །སེར་ཞིང་དུད་ཁ་རབ་ཏུ་གདུག །ཕག་གདོང་ལྷོ་རུ་དགོད་པ་ནི། །
ལྗང་ཞིང་སྔོ་བའི་གཟུགས་ཅན་ནོ། །སྤྱན་གསུམ་བཞིན་བསྒྱུར་རབ་གདུག་ཅིང་། །དམ་པ་ཕྱོགས་ཀྱི་གོས་འཆང་བའོ། །མིག་གཡོན་དང་ནི་གཟུགས་མི་སྡུག །གཡས་བརྐྱང་བ་ཡི་ཞབས་ཀྱིས་བཞུགས། །སྣ་ཚོགས་པད་
མའི་ཉི་དབུས་བཞུགས། །ཕྱག་རྒྱ་ལྔ་ཡིས་རྣམ་པར་བརྒྱན། །ཐོད་པའི་ཕྲེང་བའི་དབུ་རྒྱན་ཅན། །སྣ་ཚོགས་གཟུགས་ཅན་ཡིད་འཕྲོག་པ། །གཅེར་བུ་སྐྲ་གྲོལ་རྣམ་པར་འཇིགས། །གཤིན་རྗེ་སྲེག་མ་མ་ཧེ་གདོང་། །མེ་ཡི་
ཕྱོགས་སུ་རྣམ་པར་བཞུགས། །གཤིན་རྗེ་ཕོ་ཉ་བོང་བུའི་གདོང་། །བདེན་བྲལ་ཕྱོགས་སུ་རྣམ་པར་བཞུགས། །གཤིན་རྗེ་མཆེ་བ་རྔ་མོའི་གདོང་། །གདུག་པ་རླུང་ཕྱོགས་རབ་ཏུ་བཞུགས། །གཤིན་རྗེ་འཇོམས་མ་རྟ་ཡི་གདོང་། །
འདི་དག་ཆགས་པས་རབ་ཏུ་མྱོས། །ཐོད་པའི་ཕྲེང་བའི་དབུ་རྒྱན་ཅན། །སྣ་ཚོགས་གཟུགས་ཅན་ཡིད་འཕྲོག་མའོ། །གཅེར་བུ་དབུ་སྐྲ་གྲོལ་བ་ལ། །སྐྱིལ་དཀྲུང་ཕྱེད་པར་གར་དང་བཅས། །མཆེ་བ་རྣམ་པར་གཙིགས་
པའི་ཞལ། །སྤྱན་གསུམ་པ་ལ་གཡོ་བའི་སྐུ། །སྣ་ཚོགས་པད་མའི་ཉི་དབུས་བཞུགས། །མི་སྡུག་རྗེས་སུ་ཆགས་པས་མྱོས། །ཐམས་ཅད་ཡི་དགས་སྟེང་ན་བཞུགས། །འཁོར་ལོ་སོགས་པའི་དཀྱིལ་འཁོར་
རྣམས། །ཐོད་པ་ཁ་ཊྭཱྃ་ག་འཛིན་ཅིང་། །གྲི་གུག་དང་ནི་མགོ་བོ་འཆང་། །ཕྱག་གཡས་དག་ན་ཅང་ཏེའུ་ཡི། །ཤིན་ཏུ་འཇིགས་པའི་སྒྲ་ཡང་སྒྲོགས། །ཕྱི་རོལ་བསྐོར་བའི་ཚུལ་ཅན་ནོ། །གཞན་དུ་རྣམ་པ་དུ་མ་ཡི། །
གླུ་དང་གར་གྱིས་མཆོད་པ་དང་། །སྣ་ཚོགས་དམ་ཚིག་དམ་པ་ཡི། །མེ་ཏོག་སྔོས་དང་མར་མེ་དང་། །དྲི་དང་ཕྲེང་བ་བྱུག་པ་དང་། །ལྷ་ཡི་གོས་ཀྱི་རྣམ་པ་དང་། །ལྷ་མོ་སིལ་སྙན་མཆོག་དམ་པ། །ཕྱི་རོལ་རྣལ་འབྱོར་མ་དག་མཆོད། །
<pb id="85.128a"/>
དེ་ཡི་དབུས་མདུན་མཐའ་ཡས་པའི། །ཐམས་ཅད་དུ་ནི་འཁོར་ཡོངས་ཀྱིས། །ནམ་མཁའི་ཁམས་ནི་ཡོངས་གང་བའི། །ཕག་མོའི་མཆོག་ནི་དམ་པ་དང་། །རྣལ་འབྱོར་མ་གདུག་རྣམས་ཀྱང་མཆོད། །མཆོག་འདི་
དག་ནི་གསང་ཞིང་སྦ། །སུ་ལ་ཡང་ནི་མི་བརྗོད་དོ། །ཕྱི་རོལ་ཡི་དགས་ཕྲེང་བ་ཡིས། །དཀྱིལ་འཁོར་མཆོག་གི་རང་བཞིན་ནི། །རྣམ་པར་འཕྲུལ་པ་དགོད་བྱ་སྟེ། །ཅི་ལྟའི་རིམ་པས་རྗེས་སུ་དགོད། །སེན་མོ་སོ་ནི་རབ་གཏུམ་
མའོ། །སྐྲ་དང་སྤུ་ནི་གཏུམ་མིག་མའོ། །ལྤགས་པ་དང་དྲི་མ་ནི་འོད་ལྡན་མའོ། །ཤ་ནི་སྣ་ཆེན་མའོ། །རྩ་རྒྱུས་ནི་དཔའ་བོའི་བློ་གྲོས་མའོ། །རུས་པ་ནི་མིའུ་ཐུང་མའོ། །མཁལ་མ་ནི་ལང་ཀའི་དབང་ཕྱུག་མའོ། །སྙིང་ནི་ཤིང་
གྲིབ་མའོ། །མིག་ནི་ས་སྲུང་མའོ། །མཁྲིས་པ་ནི་འཇིགས་བྱེད་ཆེན་མོའོ། །གློ་བ་ནི་རླུང་གི་ཤུགས་ཅན་མའོ། །རྒྱུ་མ་ནི་ཆང་འཐུང་མའོ། །གཉེ་མ་ནི་སྔོ་བསངས་ལྷ་མོའོ། །ལྟོ་བ་ནི་རབ་བཟངས་ལྷ་མོ། །ལྒང་པ་ནི་རྟ་རྣ་མའོ། །
སྐྲ་མཚམས་ནི་བྱ་གདོང་མའོ། །བད་ཀན་ནི་འཁོར་ལོའི་ཤུགས་ཅན་མའོ། །རྣག་ནི་དུམ་སྐྱེས་མའོ། །ཁྲག་ནི་ཆང་འཚོང་མའོ། །རྡུལ་ནི་འཁོར་ལོའི་གོ་ཆ་མའོ། །ཚིལ་ནི་ཤིན་དུ་དཔའ་མོའོ། །མཆི་མ་ནི་སྟོབས་ཆེན་མའོ། །
མཆིལ་མ་ནི་འཁོར་ལོས་བསྒྱུར་མའོ། །སྣབས་ནི་བརྩོན་འགྲུས་ཆེན་མོའོ། །པུ་ལ་ར་མ་སྟེ་མགོ་བོ་ལ་རབ་གཏུམ་མའོ། །ཛཱ་ལྃ་དྷ་ར་སྟེ་སྤྱི་གཙུག་ལ་གཏུམ་པའི་མིག་ཅན་མའོ། །ཨོཌྜི་ཡཱ་ཎ་སྟེ་རྣ་བ་གཡས་པར་འོད་
ལྡན་མའོ། །ཨར་བུ་ད་སྟེ་སྤྱི་བོའི་རྒྱབ་ཏུ་སྣ་ཆེན་མའོ། །གོ་དཱ་བ་རི་སྟེ་རྣ་བ་གཡོན་པར་བརྟན་པའི་བློ་ཅན་མའོ། །རཱ་མི་ཤྭ་རི་སྟེ་སྨིན་མའི་དབུས་སུ་མིའུ་ཐུང་མའོ། །དེ་བཱི་ཀོ་ཊྚ་སྟེ་མིག་ཏུ་ལང་ཀའི་དབང་ཕྱུག་མའོ། །མཱ་ལ་བ་སྟེ་
ཕྲག་པ་གཉིས་སུ་ནི་ཤིང་གྲིབ་མའོ། །ཀཱ་མ་རཱུ་པ་སྟེ་མིག་གཉིས་ལ་ས་སྲུང་མའོ། །ཨོ་དྲི་སྟེ་ནུ་མ་གཉིས་སུ་འཇིགས་བྱེད་ཆེན་མོའོ། །ཏྲི་ཤ་ཀུ་ནེ་སྟེ་ལྟེ་བར་རླུང་གི་ཤུགས་ཅན་མའོ། །ཀོ་ས་ལ་སྟེ་སྣ་རྩེར་ནི་ཆང་
<pb id="85.128b"/>
འཐུང་མའོ། །ཀ་ལིང་ཀ་སྟེ་ཁར་ནི་ཤྱ་མ་དེ་བའིའོ། །ལམ་བཱ་ཀ་སྟེ་མགྲིན་པར་ཤིན་ཏུ་བཟང་མོའོ། །ཀཱྃ་ཙཱི་སྟེ་སྙིང་ཀར་ནི་རྟ་རྣ་མའོ། །ཧི་མ་ལ་ཡ་སྟེ་འདོམས་སུ་ནི་བྱ་གདོང་མའོ། །པྲེ་ཏ་པུ་རི་སྟེ་མཚན་མ་ལ་ནི་
འཁོར་ལོའི་ཤུགས་ཅན་མའོ། །གྲྀ་ཧ་དེ་བ་ཏ་སྟེ་གཞང་ལ་ནི་དུམ་སྐྱེས་མའོ། །སཽ་རཱཥྚ་སྟེ་བརླ་གཉིས་ལ་ནི་ཆང་འཚོང་མའོ། །སུ་བརྞྞ་དྭཱི་བ་སྟེ་རྗེ་ངར་གཉིས་ལ་ནི་འཁོར་ལོའི་གོ་ཆ་མའོ། །ན་ག་ར་སྟེ་སོར་མོ་རྣམས་
ལ་དཔའ་བའི་བློ་གྲོས་མའོ། །སིནྡྷུ་སྟེ་རྐང་པའི་བོལ་ལ་སྟོབས་ཆེན་མའོ། །མ་རུ་སྟེ་མཐེ་བོང་གཉིས་ལ་འཁོར་ལོས་སྒྱུར་མའོ། །ཀུ་ལུ་ཏ་སྟེ་པུས་མོ་གཉིས་ལ་བརྩོན་ཆེན་མོའོ། །སའི་ཁམས་ནི་འབེབས་
མ། ཆུའི་ཁམས་ནི་གསོད་མ། མེའི་ཁམས་ནི་འགུགས་མ། རླུང་གི་ཁམས་ནི་གར་གྱི་དབང་ཕྱུག་མའོ། །ནམ་མཁའི་ཁམས་ནི་པད་མའི་དྲ་བ་མའོ། །གཟུགས་ཀྱི་ཕུང་པོ་ནི་རྣམ་པར་སྣང་མཛད། 
ཚོར་བའི་ཕུང་པོ་ནི་རྡོ་རྗེ་ཉི་མ། འདུ་ཤེས་ཀྱི་ཕུང་པོ་ནི་གར་གྱི་དབང་ཕྱུག །འདུ་བྱེད་ཀྱི་ཕུང་པོ་ནི་རྡོ་རྗེ་ཆགས་པ་རྣམ་པར་ཤེས་པའི་ཕུང་པོ་ནི་རྡོ་རྗེ་སེམས་དཔའ། དེ་བཞིན་གཤེགས་པ་ཐམས་ཅད་ཀྱི་བདག་ཉིད་ནི་རྡོ་རྗེ་
ཤྲཱི་ཧེ་རུ་ཀའོ། །མིག་ནི་གཏི་མུག་རྡོ་རྗེ། རྣ་བ་ནི་ཞེ་སྡང་རྡོ་རྗེ། སྣ་ནི་སེར་སྣ་རྡོ་རྗེ། ངག་ནི་ཆགས་པ་རྡོ་རྗེ། ལུས་ནི་ཕྲག་དོག་རྡོ་རྗེ། སྐྱེ་མཆེད་ཐམས་ཅད་ནི་དབང་ཕྱུག་རྡོ་རྗེ། ཡིད་ནི་མི་འཁྲུགས་རྡོ་རྗེ། ངག་ནི་
དཔག་མེད་རྡོ་རྗེ། འདི་དག་དགོད་པར་བྱ་བ་ནི། །ཡེ་ཤེས་འཁོར་ལོ་མཐོང་བ་ཡིན། །སྦྱོར་བ་འདི་ལ་གནས་ན་ནི། །དེ་ཡིས་ཐམས་ཅད་བསྒོམས་པར་འགྱུར། །དབང་བསྐུར་མཆོད་དང་དམ་ཚིག་དང་། །
བསྒོམ་པ་མཉམ་པ་བཅུད་དུ་བྱེད། །དེ་སྙིང་ཡེ་ཤེས་སེམས་དཔའ་ལ། །ཡེ་ཤེས་བདུད་རྩི་བཅུད་ཀྱིས་མཆོད། །ལུས་ངག་ཡིད་ཀྱི་དམ་ཚིག་རྣམས། །སེམས་དང་སེམས་མིན་ལེགས་པར་བརྟག །བཟླས་དང་བསྒོམ་
<pb id="85.129a"/>
པའི་སྦྱོར་བ་ཡིས། །རྣམ་རྟོག་ཐམས་ཅད་སྤོངས་ནས་ནི། །དམ་ཚིག་མཆོག་གི་བཟླས་པ་ཡིས། །གསང་སྔགས་རྒྱལ་པོ་མཆོག་ཀྱང་འགྲུབ། །ཨོྃ་བཻ་རོ་ཙ་ནཱི་ཡེ་ཧཱུྃ་ཧཱུྃ་ཕཊ་སྭཱ་ཧཱ། ཨོྃ་སརྦ་བུད་དྷ་ཌཱ་ཀི་ནཱྀ་ཡེ་
ཧཱུྃ་ཧཱུྃ་ཕཊ་སྭཱ་ཧཱ། བསྟོད་དང་མིང་དུ་ཡང་དག་སྦྱར། །ཧཱུྃ་ཧཱུྃ་ཕཊ་དང་ལྡན་པ་ཡི། །རབ་གཏུམ་མ་སོགས་གསང་སྔགས་དག །སྦྱར་ནས་མཆོག་གི་བཟླས་པ་བྱ། །བཟླས་པ་ཡོངས་སུ་རྫོགས་ནས་ནི། །ཞི་བའི་བཏུང་
བ་མཆོག་ཀྱང་བཏུང་། །ཆོས་རྣམས་ཐམས་ཅད་ཡོངས་མཉམ་པའི། །མཉམ་པའི་དམ་ཚིག་མཆོག་ཡིན་ནོ། །དེ་བས་དེ་བསྒོམས་རྣམ་པར་དག །སུམ་བཅུ་བདུན་པའི་གོ་འཕང་མཆོག །བདག་མེད་ཆོས་དང་
ལམ་དང་ནི། །དཀྱིལ་འཁོར་མཆོག་ལ་རབ་ཏུ་བཞུགས། །ཤེས་རབ་ཕ་རོལ་རྣལ་འབྱོར་མ། །རྣལ་འབྱོར་ལས་ནི་ངལ་བསོས་ནས། །མཚན་མེད་གོ་འཕང་གནས་ནས་སུ། །མཚན་མེད་ལ་ནི་མཉམ་པར་སྟེན། །
ཆོས་རྣམས་མེད་ཅིང་མཚན་མ་མེད། །ཆོས་མིན་ཆོས་ཅན་དག་ཀྱང་མེད། །རྟེན་འབྲེལ་ཆོས་ཀྱང་མཁའ་དང་མཉམ། །དངོས་པོ་མེད་ཅིང་མཚན་མ་མེད། །དེ་ཉིད་གཞི་ལ་འདིར་གནས་ན། །ཡེ་ཤེས་མིག་གིས་
མཐོང་བ་ཡིན། །གནས་སོགས་འཁོར་ལོ་ངེས་པར་ཡང་། །ཉི་ཟེར་རྟུལ་དང་མཉམ་པར་མཐོང་། །སྐྲ་ཡི་རྩེ་མོ་འབུམ་གཤགས་པའི། །ཆ་ཡང་ཡོངས་སུ་རྟོགས་ཤིང་མཐོང་། །བྷ་གའི་དབུས་ན་བཞུགས་པ་
ཡི། །ཧེ་རུ་རྣལ་འབྱོར་མ་ལྷན་ཅིག །འཁོར་ལོས་བསྒྱུར་བ་རབ་སྦྱོར་བ། །ཁྭ་གདོང་ལ་སོགས་ཕྱི་རོལ་དགོད། །ཧེ་རུ་ཀ་དཔལ་བདག་པོ་ནི། །མཁའ་འགྲོ་བཞི་ཡིས་ཡོངས་སུ་བསྐོར། །ཕན་ཚུན་བདག་པོ་བྱ་
བ་ནི། །རྡོ་རྗེ་སེམས་སོགས་སྦྱོར་བ་ནི། །རྣལ་འབྱོར་མ་དང་ཐུན་མོང་འགྲུབ། །སྦྱོར་བ་གསུམ་ནི་དམ་ཚིག་མཆོག །ཁམས་གསུམ་བདག་པོ་ཆེན་པོ་ནི། །རྣམ་པར་སྤྱོད་པར་མཐོང་མ་གྱུར། །མི་འགྲུབ་འཁོར་ལོས་
<pb id="85.129b"/>
བསྒྱུར་བ་དང་། །ཁམས་གསུམ་བདག་པོའི་རྒྱལ་པོར་འགྱུར། །འགྲུབ་ན་དེ་ན་རྣལ་འབྱོར་ཆེ། །སྲིད་པ་གསུམ་གྱི་བདག་པོ་འཐོབ། །དེ་བཞིན་ཆོ་གའི་སྦྱོར་བ་ཡིས། །སྟོབས་ཀྱིས་ཤི་བ་བཟའ་བར་བྱ། །མཚམས་མེད་པ་ནི་
བྱེད་པ་དག །བཀུག་ལ་མཁས་པས་བྱིན་གྱིས་བརླབ། །གཞན་དུ་དངོས་གྲུབ་འཇིགས་པར་འགྱུར། །ཇི་ལྟར་འདོད་པའི་འཚོ་བའི་འབྲས། །ཕྱུགས་གསད་པ་ཡི་སྦྱོར་བ་ནི། །རྣལ་འབྱོར་མ་ལ་ཞུས་ཏེ་བྱ། །ལྷ་བཤོས་བསྒྲུབ་
པ་ཡི་སྦྱོར་བའོ། །མ་དང་སྲིང་མོ་ལྷན་ཅིག་ཏུ། །མཆོག་དང་བར་མ་དེ་བཞིན་ཏེ། །གཞན་དུ་བུ་མོ་ལྷན་ཅིག་ཏུ། །དབང་པོ་གཉིས་ནི་མཉམ་སྦྱོར་བ། །མཉམ་པ་མཆོག་གི་བསྒྲུབ་པའོ། །རང་གི་ལྷ་ཡི་སྦྱོར་བ་ཡིས། །
འདོད་པ་ལྔ་ནི་སྤྱད་པར་བྱ། །ཕག་མོ་རུ་ནི་བདག་བསྒོམས་ཏེ། །ལྟེ་བར་བསྡིགས་འཛུབ་བཞག་ནས་ནི། །མཁའ་འགྲོ་མ་སོགས་འཁོར་ལོར་བཞུགས། །ལྷ་མོ་རབ་ཏུ་དད་བྱས་ནས། །སྒོ་དགུ་ལ་ནི་ཞུགས་ནས་ཀྱང་། །
སྙིང་པོ་པད་མ་ཕུག་ནས་ནི། །རྣལ་འབྱོར་མ་ནི་བརྒྱབ་ཙམ་གྱིས། །རྨ་སྐྱེས་མཆོག་ནི་བཏུང་བར་བྱ། །བསྣུན་པ་དེ་ཡིས་ཟོས་ན་ནི། །སངས་རྒྱས་འགྱུར་གྱི་གཞན་དུ་མིན། །མངོན་པར་བརྗོད་པའི་རྒྱུད་བླ་མའི་བླ་མ་
ལས། རྣལ་འབྱོར་མའི་གནས་བསྒྲུབ་པའི་མཚན་མའི་རིམ་པ་བསྟན་པའི་ལེའུ་སྟེ་བཅུ་གཉིས་པའོ།།  །།<head n="2" t="བཅུ་གསུམ་པ། རེའུ་མིག་དགོད་པ་དང་གནས་བསྡུ་བ་བསྟན་པའི་ལེའུ།" type="lewu" zh="77.795"/>དེ་ནས་གཞན་ཡང་བཤད་བྱ་བ། །རྣལ་འབྱོར་དཔའ་བོའི་ཆོ་ག་དང་། །རྣལ་འབྱོར་མ་ཡི་གནས་འབྱུང་བ། །
འདུས་པ་བདག་གིས་བཤད་པར་བྱ། །དཔའ་བོ་རྣལ་འབྱོར་མ་ཐམས་ཅད། །བླ་མའི་བཀའ་ལས་གཞན་དུ་མིན། །ཐམས་ཅད་མཁའ་འགྲོ་མ་རྣམས་ནི། །ངེས་པར་ལེགས་པ་སྩོལ་བར་འགྱུར། །རེའུ་མིག་དགུ་
པ་དབུས་སུ་སྟེ། །ཕྱི་རོལ་ཏུ་ནི་བཅུ་དྲུག་བྲི། །རེའུ་མིག་དབུས་ཀྱི་དཀྱིལ་དུ་ཡང་། །ཤིན་ཏུ་མཛེས་པའི་པད་མ་བྲི། །སྣ་ཚོགས་པད་མ་བརྒྱད་པ་སྟེ། །ལྟེ་བ་དང་ནི་གེ་སར་བཅས། །དེ་དབུས་ཟླ་བ་བལྟ་བྱས་ཏེ། །ཨ་
<pb id="85.130a"/>
ལ་སོགས་པ་རྣམ་པར་སྦྱར། །ཨཱ་ལི་ཀཱ་ལི་མཉམ་བྱས་ཏེ། །ཧཱུྃ་ནི་ནང་དུ་ཆུད་པར་བྱ། །རྡོ་རྗེ་སེམས་དཔས་ཀུན་ཁྱབ་པ། །ཧེ་རུ་ཀ་ནི་རྣམ་པར་བསྒོམ། །ཞལ་ལྔ་ཕྱག་ནི་བཅུ་པ་སྟེ། །ཕག་མོ་ཡིས་ནི་ཡོངས་སུ་བརྒྱན། །
དཀར་ཞིང་སྔོ་ལ་དེ་བཞིན་དམར། །ལྗང་གུ་སེར་པོ་སྟེང་དུ་སྟེ། །སྤྱན་གསུམ་པ་ལ་འཇིགས་པའི་ཞལ། །གཡས་བརྐྱང་པ་ཡི་གནས་པས་བཞུགས། །འཇིགས་བྱེད་དང་ནི་དུས་མཚན་ཉིད། །ཤིན་ཏུ་མྱོས་པས་ཞབས་འོག་གནོན། །
ཐོད་པའི་ཕྲེང་བའི་དབུ་རྒྱན་ཅན། །ཟླ་བ་ཕྱེད་པ་འཛིན་པས་མཛེས། །སྣ་ཚོགས་རྡོ་རྗེ་ཅོད་པན་ཅན། །རལ་པའི་དབུ་རྒྱན་དབུ་ལ་འཆིང་། །ཕྱག་རྒྱ་དྲུག་གིས་རྒྱས་བཏབ་ཅིང་། །སྐུ་ལ་རྡོ་རྗེའི་རྒྱན་གྱིས་སྤུད། །རྡོ་རྗེ་དྲིལ་བུ་མཉམ་
པར་ལྡན། །བདེ་བ་ཆེན་པོའི་བདེ་བ་མཆོག །རྩེ་གསུམ་དང་ནི་ཅང་ཏེའུ་འཛིན། །རྡོ་རྗེ་གྲི་གུག་དེ་བཞིན་ཏེ། །ཐོད་པ་ཁ་ཊྭཱྃ་ཚངས་པའི་མགོ། །དགྲ་སྟ་དང་ནི་བཞི་པའོ། །གཡས་དང་གཡོན་གྱི་ཕྱག་ལ་ནི། །ནཱ་རའི་ལྤགས་
པ་གོས་སུ་མནབས། །ཞབས་གཉིས་མཉམ་པར་འཁྲིལ་བ་ནི། །ཕག་མོ་ཡིས་ནི་ཁ་སྦྱར་བྱས། །དེ་མདོག་ཕྱག་དང་བཞུགས་སྟངས་ཅན། །དབུ་སྐྲ་གྲོལ་ཞིང་གཅེར་བུ་སྟེ། །སྟག་གི་ལྤགས་པ་གོས་སུ་མནབས། །
དུམ་བུའི་རྒྱན་གྱིས་སྐ་རགས་ཅན། །དྲག་པོའི་ཐོད་པའི་ཕྲེང་བ་ཅན། །ཐུགས་རྗེའི་ཆགས་པས་རྣམ་པར་མྱོས། །ཤར་གྱི་མདབ་ལ་མཁའ་འགྲོ་མ། །བྱང་དུ་ལཱ་མ་མཁའ་འགྲོ་མ། །ནུབ་ཏུ་དུམ་སྐྱེས་མ་ཡིན་ནོ། །ལྷོ་རུ་
གཟུགས་ཅན་མཁའ་འགྲོ་མ། །ནག་དང་སྔོ་བསངས་དམར་སེར་སྐྱ། །ཕྱོགས་ཀྱི་གོས་འཆང་གཡས་བརྐྱང་བཞུགས། །ཐོད་པའི་ཕྲེང་བའི་དབུ་རྒྱན་ཅན། །སྐྲ་གྲོལ་གཉིས་སུ་མེད་པ་སྟེ། །ཟུར་གྱི་ཆ་ནི་ཐམས་ཅད་དུ། །བྱང་ཆུབ་
སེམས་ཀྱི་སྣོད་ཀྱང་བཞག །ཐོད་པ་ཁ་ཊྭཱྃ་དྲིལ་བུ་དང་། །ཅང་ཏེའུ་གྲི་གུག་མགོ་བོ་ཐོགས། །ཞལ་གསུམ་སྤྱན་གསུམ་བཞིན་རྣམ་བསྒྱུར། །དྲག་པོ་ཆགས་པའི་ཆགས་པས་མྱོས། །བཅོམ་ལྡན་བདེ་བས་གཟིགས་ནས་ནི། །བདེ་བ་ཆེ་
<pb id="85.130b"/>
ལ་རྗེས་སུ་ཆགས། །མགོ་བོའི་དོ་ཤལ་འཆང་བ་ཡིས། །ཧེ་རུ་ཀ་ནི་རྣམ་པར་བསྒོམ། །འདི་ལྟར་རེའུ་མིག་དབུས་དཀྱིལ་དུ། །མཆོག་དེ་དག་ཀྱང་བསྒོམ་པར་བྱ། །དེ་ཡི་ཤར་གྱི་རེའུ་མིག་ལ་པུལླཱི་ར་མ་ལ་ཡ་ན་ཐོད་པའི་དུམ་
བུ་དང་། རབ་གཏུམ་མ་སྟེ་སེར་པོའོ། །བྱང་དུ་ཛཱ་ལྃ་དྷ་ར་ན་ཀེང་རུས་ཆེན་པོ་དང་། གཏུམ་མིག་མ་སྟེ་སྔོན་པོའོ། །ནུབ་ཏུ་ཨོཌྜི་ཡཱ་ཎ་ན་ཀེང་རུས་ཅན་དང་འོད་ལྡན་མ་སྟེ་དཀར་པོའོ། །ལྷོ་རུ་ཨར་བུ་ད་ན་མཆེ་བ་རྣམ་པར་གཙིགས་
པ་དང་། སྣ་ཆེན་མ་སྟེ་ལྗང་ཁུའོ། །མེའི་ཕྱོགས་སུ་གོ་དཱ་བཱ་རི་ན་ལྷ་དགྲ་དང་དཔའ་བའི་བློ་གྲོས་མ་སྟེ་དམར་པོའོ། །བདེན་བྲལ་དུ་རཱ་མེ་ཤྭ་ར་ན་འོད་དཔག་མེད་དང་། མིའུ་ཐུང་མ་སྟེ་པད་མའི་མདོག་ཅན་ནོ། །རླུང་ཕྱོགས་སུ་དེ་བི་ཀོཊྚ་ན་
རྡོ་རྗེའི་འོད་དང་། ལྃ་ཀའི་དབང་ཕྱུག་མ་སྟེ་དུད་ཁ་སྔོན་པོའོ། །དབང་ལྡན་དུ་མཱ་ལ་བཱ་ན་རྡོ་རྗེ་ལུས་དང་། ཤིང་གྲིབ་མ་སྟེ་ལྗང་ཁུ་དང་མུ་ཏིག་ལྟ་བུའོ། །ཕྱག་ན་རྡོ་རྗེ་དང་དྲིལ་བུས་འཁྱུད་པའོ། །དེ་ལ་རེའུ་མིག་གཉིས་པའི་ཤར་ཕྱོགས་སུ་
ཀཱ་མ་རུ་པ་ན་མྱུ་གུ་ཅན་དང་། ས་བསྲུང་མ་སྟེ་དམར་པོའོ། །བྱང་དུ་ཨོ་ཏྲ་ན་རྡོ་རྗེ་རལ་པ་ཅན་དང་། འཇིགས་བྱེད་ཆེན་མོ་སྟེ་ལྗང་ཁུ། ནུབ་ཏུ་ཏྲི་ཤ་ཀུ་ན་ན་དཔའ་བོ་ཆེན་པོ་དང་། རླུང་གི་ཤུགས་ཅན་མ་སྟེ་སྔོན་པོའོ། །ལྷོ་ཕྱོགས་
ཀོ་ས་ལ་ན་རྡོ་རྗེ་ཧཱུྃ་མཛད་དང་། ཆང་འཐུང་མ་སྟེ་དཀར་པོའོ། །མེའི་ཕྱོགས་སུ་ཀ་ལིང་ག་ན་རབ་བཟང་དང་། སྔོ་བསངས་ལྷ་མོ་སྟེ་ནམ་མཁའ་སེར་སྐྱའོ། །བདེན་བྲལ་དུ་ལམ་པ་ཀ་ན་རྡོ་རྗེ་བཟང་པོ་དང་རབ་བཟང་མ་སྟེ་དམར་པོའོ། །
རླུང་གི་ཕྱོགས་སུ་ཀྃ་པོ་ཙི་ན་འཇིགས་བྱེད་ཆེན་པོ་དང་། རྟ་རྣ་མ་སྟེ་སེར་པོའོ། །དབང་ལྡན་དུ་ཧི་མ་ལ་ཡ་ན་མིག་མི་བཟང་དང་། བྱ་གདོང་མ་སྟེ་སྔོན་པོའོ། །པད་མ་དང་དྲིལ་བུ་འཛིན་པས་འཁྱུད་པའོ། །རེའུ་མིག་གསུམ་པའི་ཤར་དུ་པྲེ་
ཏ་པུ་རི་ན་སྟོབས་པོ་ཆེ་དང་འཁོར་ལོའི་ཤུགས་ཅན་མ་སྟེ་ནམ་མཁའ་དང་སེར་སྐྱའོ། །བྱང་དུ་གྲྀ་ཧ་དེ་བཱ་ཏ་ན་རྡོ་རྗེའི་འོད་དང་། དུམ་སྐྱེས་མ་སྟེ་སེར་པོའོ། །ནུབ་ཏུ་སཽ་རཱཥྚ་ན་རྟ་འགྲིན་དང་ཆང་འཚོང་མ་སྟེ་དམར་པོའོ། །ལྷོ་ཕྱོགསུ་
<pb id="85.131a"/>
སུ་བརྞ་དྭཱི་པ་ན་ནམ་མཁའི་སྙིང་པོ་དང་། འཁོར་ལོའི་གོ་ཆ་མ་སྟེ་སྔོན་པོའོ། །མེའི་ཕྱོགས་སུ་ནཱ་ག་ར་ན་དཔལ་ཁྲག་འཐུང་དང་རབ་དཔའ་མོ་སྟེ་དུད་པའི་མདོག་ཅན་ནོ། །བདེན་བྲལ་དུ་སིནྡྷུ་ན་པད་མ་གར་གྱི་
དབང་ཕྱུག་དང་སྟོབས་ཆེན་མ་སྟེ་ལྗང་ཁུའོ། །རླུང་གི་ཕྱོགས་སུ་མ་རུ་ཏ་ན་རྣམ་པར་སྣང་མཛད་དང་འཁོར་ལོས་བསྒྱུར་མ་སྟེ་སྔོན་པོའོ། །དབང་ལྡན་དུ་ཀུ་ལ་ཏཱ་ན་རྡོ་རྗེ་སེམས་དཔའ་དང་། བརྩོན་འགྲུས་ཆེན་མོ་སྟེ་དཀར་པོའོ། །
འཁོར་ལོ་དང་དྲིལ་བུ་འཛིན་པས་འཁྱུད་པའོ། །གཞན་ཡང་ཐོད་པ་དང་ཁ་ཊྭཱྃ་ག་དང་ཅང་ཏེའུ་དང་གྲི་གུག་དང་མགོ་བོ་འཛིན་པ། ཕྱག་དྲུག་པ། ཞལ་གསུམ་པ་སྟེ། ཞལ་ནི་མན་ངག་གི་རྗེས་སུ་འབྲང་བས་བསྟན། སྤྱན་གསུམ་གཡས་
བརྐྱང་བས་བཞུགས་པ། །ཕྱག་རྒྱ་ལྔ་ཡིས་རྣམ་པར་བརྒྱན། །སྟག་གི་ལྤགས་པ་གོས་སུ་མནབས། །མགོ་བོའི་ཕྲེང་བས་བརྒྱན་པ་སྟེ། །ཐོད་པའི་ཕྲེང་བའི་ཅོད་པན་ཅན། །རྡོ་རྗེ་ཕྲེང་དང་པད་འཁོར་ལོ། །ཇི་ལྟའི་རིམ་པས་དཔྲལ་
བར་བརྒྱན། །ལྷ་མོ་སྐྲ་གྲོལ་གཅེར་བུ་སྟེ། །བྱིན་པ་གཉིས་ཀྱིས་ལེགས་པར་འཁྲིལ། །ཇི་ལྟར་ཐབས་བཞིན་ཤེས་རབ་སྟེ། །མཚན་མའི་ཕྱག་རྒྱ་ལེགས་ཁྱབ་པ། །ཟུར་བཞི་པ་ལ་སྒོ་བཞི་པ། །རྟ་བབས་བཞིས་ནི་རྣམ་
པར་བརྒྱན། །དྲ་བ་དྲ་ཕྱེད་ཀྱིས་བརྒྱན་པ། །དར་དང་ཕྲེང་བས་རྣམ་པར་བརྒྱན། །འཁོར་ལོའི་གཟུགས་ཅན་ལ་བཀོད་ནས། །ཅི་ལྟར་མཛེས་པར་རབ་ཏུ་བརྟག །འདི་ལྟར་ཕྱི་ཡི་འཁོར་ལོ་ཡི། །དེ་ལ་སྒོ་བསྲུངས་རྣམས་
ཀྱང་དགོད། །མཚམས་དང་ཟུར་དུ་ལྷ་མོ་རྣམས། །མཁས་པས་བྲི་བར་བྱ་བ་སྟེ། །ཆོ་ག་དུ་མ་ཐོས་ནས་ནི། །འབད་པས་གཅིག་ཏུ་བསྡུས་པ་ཡིན། །ཤར་གྱི་སྒོར་ནི་ཁྭ་གདོང་མ། །ཞལ་གསུམ་པ་ལ་ཕྱག་དྲུག་པ། །
གཡས་དང་གཡོན་གྱི་ཞལ་གདོང་ནི། །བྱ་རོག་ཆུ་སྐྱར་ཞལ་ཡིན་ཏེ། །མིའུ་ཐུང་ལ་མི་སྡུག་ཞལ། །བྱང་གི་སྒོར་ནི་འུག་གུ་དང་། །འུག་པ་བྱི་ལ་རྣམ་མཛེས་ཏེ། །གཡས་དང་གཡོན་གྱི་ཞལ་གདོང་གི། །ལྕེ་བསྐྱོད་
<pb id="85.131b"/>
འཇིགས་པའི་གཟུགས་ཅན་མ། །ནུབ་ཏུ་བྷ་བ་གི་ཞེས་པ། །ཁྱི་དང་སེང་གེའི་གདོང་པ་ཅན། །གཡོན་པ་དང་ནི་གཡས་པ་ཡི། །ལྕེ་བསྐྱོད་ཤིན་ཏུ་མཛེས་པའོ། །ལྷོ་ཕྱོགས་སུ་འཛིན་ལྷ་མོ་ནི། །ཕག་གདོང་མ་
ཧེའི་གཟུགས་ཅན་ཏེ། །གཡས་དང་གཡོན་གྱི་ཞལ་གདོང་ནི། །ཟབ་ཅིང་དྲག་ལ་འཇིགས་པའོ། །ཐོག་མ་ཁྭ་གདོང་ཞེས་བྱ་བ། །གཉིས་པ་འུག་པ་དེ་བཞིན་ཏེ། །གསུམ་པ་ཁྱི་ཡི་གདོང་ཅན་ལ། །བཞི་པ་དག་ནི་ཕག་
ཉིད་དོ། །སྔོ་དང་དུད་ཁ་དཀར་པོའི་གདོང་། །ལྗང་ཁུ་སེར་པོ་དམར་པོ་སྟེ། །སེར་ཞིང་དམར་ལ་སྔོ་བའི་ཞལ། །དཀར་དང་སྔོ་དང་ལྗང་ཀུའི་མདོག །དང་པོ་མེ་ནས་དབང་ལྡན་བར། །གཤིན་རྗེ་སྲེག་མ་ཕོ་ཉ་མོ། །གཤིན་རྗེ་མཆེ་བ་
འཇོམས་པ་ཉིད། །དམར་དང་སེར་དང་ལྗང་ཁུ་དང་། །སྔོ་དང་སེར་དང་ལྗང་ཁུ་དང་། །དུད་ཁ་སེར་དང་ལྗང་ཁུ་དང་། །དཀར་དང་སེར་དང་ལྗང་ཁུ་སྟེ། །དེ་དག་ཞལ་གསུམ་ཕྱག་དྲུག་སྟེ། །སྤྱན་གསུམ་གཡས་པ་བརྐྱང་བས་བཞུགས། །
ཕྱོགས་ཀྱི་གོས་འཆང་གསུམ་པ་འཕྱངས། །དབུ་སྐྲ་དག་ནི་གྲོལ་བ་སྟེ། །ཕྱག་རྒྱ་ལྔ་ཡིས་རྒྱས་བཏབ་ཅིང་། །འཁོར་ལོ་དག་ནི་ཐམས་ཅད་ཀྱང་། །ཡི་དགས་སྟེང་དུ་རྣམ་པར་བཞུགས། །སྣ་ཚོགས་པད་མ་ཉི་མ་
དང་། །ཟླ་བའི་དཀྱིལ་འཁོར་དག་ལ་བཞུགས། །ཐོད་པ་དང་ནི་ཁ་ཊྭཱྃ་ག། །ཞགས་པ་ལྕགས་ཀྱུ་ཅང་ཏེའུ་དང་། །མགོ་བོ་གྲི་གུག་ཕྱག་ན་འཆང་། །ཐོད་པའི་ཕྲེང་བས་རྣམ་པར་བརྒྱན། །དགའ་ཞིང་
དགྱེས་པས་རྣམ་པར་མྱོས། །རྗེས་སུ་ཆགས་པའི་ཞལ་གདོང་ནི། །འཇིགས་པའི་སྡང་མིག་འགྱུར་བའོ། །དེ་ནས་གཤིན་རྗེ་སྲེག་སོགས་སྒོ། །ཁྭ་གདོང་ལ་སོགས་མཚམས་སུ་སྟེ། །
རང་གི་ཐབས་དང་མཉམ་པར་བཞག །སྦྱོར་བའི་རིམ་པ་བསྒོམས་ནས་ནི། །འཁོར་ལོ་དཔའ་བོ་ཐམས་ཅད་ཀྱང་། །ཇི་བཞིན་རྡོ་རྗེ་མཁའ་འགྲོ་སྟེ། །སྔ་མའི་རྗེས་སུ་ཐམས་ཅད་ཀྱང་། །མཁའ་འགྲོ་མ་སོགས་ཀུན་དེ་བཞིན། །ཇི་བཞིན་བླ་མའི་བཀའ་བཞིན་དུ། །ཇི་ལྟར་འདོད་
<pb id="85.132a"/>
པ་གནས་དེ་བཞིན། །ཇི་ལྟར་སེམས་ཀྱི་ཁྱད་པར་གྱིས། །རྣལ་འབྱོར་མ་ཡི་དཀྱིལ་འཁོར་བསྒོམ། །བུམ་པ་སྣ་ཚོགས་སྦྱོར་བ་ཡིས། །ཐོད་པ་ཡིས་ནི་ཡོངས་སུ་བརྒྱན། །འོ་མས་བཀང་བའི་ཐོད་པ་ནི། །བུམ་པའི་སྟེང་
དུ་གཞག་པར་བྱ། །ཕྱི་རོལ་ཡོངས་སུ་བསྐོར་བ་སྟེ། །སྣ་ཚོགས་མཁའ་འགྲོ་མ་གནས་པ། །གླུ་དང་གར་ནི་ཉེར་ལྡན་པས། །སྣ་ཚོགས་རོལ་མོ་རྣམ་པར་སྤྲུལ། །མེ་ཏོག་བདུག་སྤོས་མར་མེ་དང་། །དྲི་དང་གོས་མཆོག་དམ་པ་སྟེ། །སྣ་ཚོགས་དམ་
ཚིག་རོ་ཡི་ཟས། །སྣ་ཚོགས་བཟའ་བ་ཆང་གིས་མཆོད། །དཀྱིལ་འཁོར་སྣ་ཚོགས་མཆོག་དམ་པ། །ཕྱི་རོལ་ཡི་དགས་ཀྱིས་ཡོངས་བསྐོར། །དངོས་དང་དངོས་མེད་རྣམ་པར་བསྒོམ། །བླ་མའི་མན་ངག་བཀའ་བཞིན་དུ། །རྡོ་རྗེ་པད་སྐོར་
འཁོར་ལོ་ནི། །ཟུར་བཞི་བར་ནི་རབ་ཏུ་གནས། །མཚམས་སུ་རྡོ་རྗེ་ཕྱེད་པས་མཚན། །རྡོ་རྗེ་ཀ་བའི་མདུན་དབུས་སུ། །རེའུ་མིག་རྡོ་རྗེ་ལྡན་པར་བྱ། །སྣ་ཚོགས་པ་ཡི་ཆོ་ག་མཆོག །གནས་སོགས་རིམ་པ་དགོད་པར་བྱ། །ཁམས་དང་ཕུང་
པོ་དེ་བཞིན་ཏེ། །སྐྱེ་མཆེད་དྲུག་ཀྱང་རྣམ་པར་དགོད། །ཡེ་ཤེས་རྡོ་རྗེ་རྣམ་པར་བསྒོམ། །སྐུ་གསུང་ཐུགས་སུ་སྦྱོར་བ་ཡིས། །ཡེ་ཤེས་འཁོར་ལོ་མཐོང་བ་ན། །ཨརྒ་ཞབས་བསིལ་དག་གིས་མཆོད། །དམ་ཚིག་སྣ་ཚོགས་མཆོག་དམ་
པ། །སྣ་ཚོགས་པ་ཡི་ཁྱད་པར་གྱིས། །མང་ས་རཀ་ཏ་དག་གིས་མཆོད། །གོ་ཆ་གཉིས་པོ་སྦྱོར་བ་ཡིས། །ཕྱག་རྒྱ་ཡེ་ཤེས་མཆོག་དམ་པ། །རོ་གཅིག་མ་ལུས་བསྒོམས་ན་ནི། །ཡེ་ཤེས་འཁོར་ལོ་རྣམ་པར་བསྒོམ། །རེག་པ་
ཡི་ནི་ཁྱད་པར་གྱིས། །མཁས་པས་སྦྱོར་བ་གསུམ་དུ་སྦྱར། །བསྒོམས་པས་རྣམ་པར་དག་པའི་དོན། །མཁས་པས་སུམ་བཅུ་རྩ་བདུན་ཏེ། །ཡེ་ཤེས་བཟླས་པའི་སྦྱོར་བ་ཡིས། །དམ་ཚིག་གསུམ་གྱི་མཆོག་གིས་བཟའ། །
སྤྲོ་དང་བསྡུ་བའི་སྦྱོར་བ་ཡིས། །བཟླས་པའི་བསྒོམ་པ་རྣམ་པར་བསྒོམ། །དུས་བཞི་དག་ཏུ་དམ་ཚིག་ཅན། །གནས་སྦྱོར་མཁས་པས་བསྲུང་བར་བྱ། །ས་སྟེང་དུ་ནི་མཐོང་བ་ཀུན། །ཐམས་ཅད་ཧེ་རུ་ཀ་དཔལ་གཟུགས། །
<pb id="85.132b"/>
འགྲོ་བ་དྲུག་པོའི་སྲིད་པ་སྦྱངས། །སེམས་ཅན་དོན་ནི་གཞལ་མེད་བྱས། །ཐམས་ཅད་ཞུགས་ཏེ་ཞུགས་སྦྱོར་བས། །འདིར་ནི་ཐམས་ཅད་གཞུག་པར་བྱ། །འདི་ནི་སྦྱོར་བ་ངེས་པ་སྟེ། །ངེས་པའི་དངོས་གྲུབ་ཐོབ་པར་འགྱུར། །དུང་ཆེན་
ཕྲེང་བ་དག་གིས་ནི། །དམ་ཚིག་མཆོག་གི་བཟླས་བ་བྱ། །ཚོགས་ཀྱི་ཆོ་གའི་རིམ་པ་བཞིན། །རྣལ་འབྱོར་པ་ཡིས་སྔགས་མཆོག་བཟླ། །ཨོྃ་ཤྲཱི་བཛྲ་ཧེ་ཧེ་རུ་རུ་ཀྃ་ཌཱ་ཀི་ནཱི་ཛཱ་ལ་སམ་བ་ར་ཧཱུྃ་ཧཱུྃ་ཕཊ་སྭཱ་ཧཱ། ཨོྃ་ཧྲཱིཿཧ་ཧ་ཧཱུྃ་ཧཱུྃ་ཕཊ། སྙིང་པོ་དང་
ཉེ་བའི་སྙིང་པོའོ། །ཨོྃ་བཛྲ་བཻ་རོ་ཙ་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ། ཨོྃ་སརྦ་བུད་དྷ་ཌཱ་ཀི་ནཱི་ཡེ་ཧུྃ་ཧཱུྃ་ཕཊ། ཕག་མོའི་སྙིང་པོ་དང་། ཉེ་བའི་སྙིང་པོའོ། །ཨོྃ་ཀ་ར་ཀ་ར་ཁཎ་ཌ་ཀ་པཱ་ལི་ཧཱུྃ་ཧཱུྃ་ཕཊ། ཨོྃ་པུ་ཙཎ་ཌེ་ཧུྃ་ཧཱུྃ་ཕཊ། ཨོྃ་ཀུ་རུ་ཀུ་རུ་མ་ཧཱ་ཀང་ཀཱ་
ལ་ཧུྃ་ཧཱུྃ་ཕཊ། ཨོྃ་ཙཎ་ཌཱ་ཀྵི་ཧུྃ་ཧཱུྃ་ཕཊ། ཨོྃ་བན་དྷ་བན་དྷ་ཀང་ཀཱ་ལ་ཧུྃ་ཧཱུྃ་ཕཊ། ཨོྃ་པྲ་བྷ་བ་ཏི་ཧུྃ་ཧཱུྃ་ཕཊ། ཨོྃ་ཏྲཱ་ས་ཡ་ཏྲཱ་ས་ཡ་བི་ཀ་ཊ་དྃཥྚི་ན་ཧུྃ་ཧཱུྃ་ཕཊ། ཨོྃ་མ་ཧཱ་ནཱ་སེ་ཧུྃ་ཧཱུྃ་ཕཊ། ཨོྃ་ཀྵོ་བྷ་ཡ་ཀྵོ་བྷ་ཡ་སུ་ར་བཻ་རི་ཎ་ཧུྃ་ཧཱུྃ་ཕཊ། ཨོྃ་བཱི་ར་
མ་ཏི་ཧཱུྃ་ཧཱུྃ་ཕཊ། ཨོྃ་ཧཱུྃ་ཧཱུྃ་ཨ་མི་ཏཱ་བྷ་ཧུྃ་ཧཱུྃ་ཕཊ། ཨོྃ་ཁརྦ་རི་ཧུྃ་ཧཱུྃ་ཕཊ། ཨོྃ་ཧྲཿཧྲཿབཛྲ་པྲ་བྷ་ཧུྃ་ཧཱུྃ་ཕཊ། ཨོྃ་ལང་ཀེ་ཤྭ་རི་ཧུྃ་ཧཱུྃ་ཕཊ། ཨོྃ་ཕེཾ་ཕེཾ་བཛྲ་དེ་ཧ་ཧུྃ་ཧཱུྃ་ཕཊ། ཨོྃ་དྲུ་མཙྪཱ་ཡ་ཧུྃ་ཧཱུྃ་ཕཊ། ཨོྃ་ཕཊ་ཕཊ་ཨང་ཀུ་རི་ཀ་ཧཱུྃ་ཧཱུྃ་ཕཊ། 
ཨོྃ་ཨཻ་ར་བ་ཏཱི་ཡེ་ཧུྃ་ཧཱུྃ་ཕཊ། ཨོྃ་ད་ཧ་ད་ཧ་བཛྲ་ཛ་ཊི་ལ་ཧཱུྃ་ཧཱུྃ་ཕཊ། ཨོྃ་མ་ཧཱ་བྷཻ་ར་བེ་ཧཱུྃ་ཧཱུྃ་ཕཊ། ཨོྃ་པ་ཙ་པ་ཙ་མ་ཧཱ་བཱི་ར་ཧུྃ་ཧཱུྃ་ཕཊ། ཨོྃ་བཱ་ཡུ་བེ་གེ་ཧུྃ་ཧཱུྃ་ཕཊ། ཨོྃ་བྷཀྵ་བྷཀྵ་བཛྲ་ཧཱུྃ་ཀཱ་ར་བ་ས་རུ་དྷི་ར་ཨན་ཏྲ་མཱ་ལཱ་བ་བི་ནེ་ཧུྃ་ཧཱུྃ་ཕཊ། 
ཨོྃ་སུ་ར་བྷ་ཀྵ་ཧུྃ་ཧཱུྃ་ཕཊ། ཨོྃ་གྲྀཧྞ་གྲྀཧྞ་སུ་བྷ་དྲ་ས་བྟ་པཱ་ཏཱ་ལ་ག་ཏ་བྷུ་ཛྃ་ག་སརྦྃ་པཱ།  ཏརྫྫ་ཡ་ཏརྫྫ་ཡ་ཧུྃ་ཧཱུྃ་ཕཊ། ཨོྃ་ཤྱཱ་མ་དེ་བི་ཧུྃ་ཧཱུྃ་ཕཊ། ཨོྃ་ཨཱ་ཀཌྜྷ་ཨཱ་ཀཌྜྷ་བཛྲ་བྷ་དྲ་ཧཱུྃ་ཧཱུྃ་ཕཊ། ཨོྃ་སུ་བྷ་དྲེ་ཧཱུྃ་ཧཱུྃ་ཕཊ། ཨོྃ་ཧྲཱྃ་ཧྲཱྃ་མ་ཧཱ་བྷཻ་ར་བ་
ཧཱུྃ་ཧཱུྃ་ཕཊ། ཨོྃ་ཧ་ཡ་ཀརྞྞེ་ཧུྃ་ཧཱུྃ་ཕཊ། ཨོྃ་ཛྙོོཾ་ཛྙོོཾ་བི་རཱུ་པཱ་ཀྵི་ཧཱུྃ་ཧཱུྃ་ཕཊ། ཨོྃ་ཁ་གཱ་ན་ནེ་ཧཱུྃ་ཧཱུྃ་ཕཊ། ཨོྃ་ཀྵྨཱྃ་ཀྵྨཱྃ་མ་ཧཱ་བ་ལ་ཧཱུྃ་ཧཱུྃ་ཕཊ། ཨོྃ་ཙཀྲ་བེ་གེ་ཧཱུྃ་ཧཱུྃ་ཕཊ། ཨོྃ་ཧཱྃ་ཧཱྃ་རཏྣ་བཛྲ་ཧཱུྃ་ཧཱུྃ་ཕཊ། ཨོྃ་ཁཎྜ་རོ་ཧི་ཧཱུྃ་ཧཱུྃ་ཕཊ། ཨོྃ་ཧཱིཾ་ཧཱིཾ་ཧ་ཡ་
<pb id="85.133a"/>
གྲི་བ་ཧུྃ་ཧཱུྃ་ཕཊ། ཨོྃ་ཤོཎ་ཌཱི་ནི་ཧཱུྃ་ཧཱུྃ་ཕཊ། ཨོྃ་ཧཱུྃ་ཧཱུྃ་ཨཱ་ཀཱ་ཤ་གརྦྷེ་ཧུྃ་ཧཱུྃ་ཕཊ། ཨོྃ་ཙཀྲ་ཝརྨི་ཎི་ཧཱུྃ་ཧཱུྃ་ཕཊ། ཨོྃ་ཀི་ལི་ཀི་ལི་ཧེ་རུ་ཀ་ཧུྃ་ཧཱུྃ་ཕཊ། ཨོྃ་སུ་བཱི་རེ་ཧུྃ་ཧཱུྃ་ཕཊ། ཨོྃ་སི་ལི་སི་ལི་པད་མ་ནར་ཏེ་ཤྭ་རེ་ཧུྃ་ཧཱུྃ་ཕཊ། ཨོྃ་མ་
ཧཱ་བ་ལེ་ཧུྃ་ཧཱུྃ་ཕཊ། ཨོྃ་ཧི་ལི་ཧི་ལི་བཻ་རོ་ཙ་ན་ཧུྃ་ཧཱུྃ་ཕཊ། ཨོྃ་ཙཀྲ་ཝརྟི་ནི་ཧུྃ་ཧཱུྃ་ཕཊ། ཨོྃ་དྷི་ལི་དྷི་ལི་བཛྲ་སཏྭ་ཧུྃ་ཧཱུྃ་ཕཊ། མ་ཧཱ་བཱིརྱེ་ཧུྃ་ཧཱུྃ་ཕཊ། ཨོྃ་ཌཱ་ཀི་ནི་ཧུྃ་ཧཱུྃ་ཕཊ། ཨོྃ་ལཱ་མེ་ཧཱུྃ་ཧཱུྃ་ཕཊ། ཨོྃ་ཁཎ་ཌ་རོ་ཧི་ཧུྃ་ཧཱུྃ་ཕཊ། ཨོྃ་བཛྲ་རཱུ་
པི་ཎི་ཧུྃ་ཧཱུྃ་ཕཊ། ཨོྃ་ཀཱ་ཀཱ་སྱེ་ཧུྃ་ཧཱུྃ་ཕཊ། ཨོྃ་ཨུ་ལཱུ་ཀཱ་སྱེ་ཧུྃ་ཧཱུྃ་ཕཊ། ཨོྃ་ཤྭཱ་ནཱ་སྱེ་ཧུྃ་ཧཱུྃ་ཕཊ། ཨོྃ་སུ་ཀ་ར་སྱེ་ཧུྃ་ཧཱུྃ་ཕཊ། ཨོྃ་ཡ་མ་དཱ་ཌྷི་ཧུྃ་ཧཱུྃ་ཕཊ། ཨོྃ་ཡ་མ་དུ་ཏི་ཧུྃ་ཧཱུྃ་ཕཊ། ཨོྃ་ཡ་མ་དྃ་ཤྚི་ཧུྃ་ཧཱུྃ་ཕཊ། ཨོྃ་ཡ་མ་མ་ཐ་ནི་ཧུྃ་ཧཱུྃ་ཕཊ། 
རྣལ་འབྱོར་ཆོ་ག་བཟླས་ཙམ་གྱིས། །རྡོ་རྗེ་བཀུག་ཅིང་གནས་ནས་སུ། །འཁྲུག་ཅིང་རབ་ཏུ་གཡོ་བ་སྟེ། །ལུས་ལས་འོད་འབར་དགོད་པ་དང་། །དེ་ཡི་མིག་ནི་འབར་བ་དང་། །ཚིག་འཇམ་པ་དང་འབར་བ་དང་། །རྣལ་འབྱོར་པས་ནི་
བཟླས་ཙམ་གྱིས། །རྡོ་རྗེ་འཇུག་པ་མཐོང་བ་དང་། །སྔགས་པ་མཉམ་བཞག་བཟླས་ནས་ནི། །དམ་ཚིག་སྤྱོད་པ་ལྡན་བྱས་ནས། །སྲོག་དང་རྩོལ་བ་བསྡམ་བྱས་ཏེ། །གསལ་བྱེད་ཧཱུྃ་ནི་བརྗོད་ནས་ཀྱང་། །ཆོས་ཀྱི་
དབྱིངས་སུ་སྤྲོ་བར་བྱ། །སེམས་ཅན་ཀུན་ལ་ཕན་པ་དང་། །གདུལ་དཀའ་བ་དག་གདུལ་བའི་ཕྱིར། །སངས་རྒྱས་ཆོས་རྣམས་མདུན་དུ་སྤྲོ། །ཁྲོ་བོའི་གོ་འཕང་དེ་མཐོང་ནས། །ཁམས་གསུམ་དག་ཏུ་བསྡུ་བར་བྱ། །ལུས་
ངག་ཡིད་ལ་བཅུག་ནས་ཀྱང་། །ས་སྟེང་དུ་ནི་སྤྱོད་པ་སྤྱད། །མཉམ་བཞག་མིན་པའི་རྣལ་འབྱོར་པས། །སྙིང་རྗེས་བརླན་པ་ཉིད་ཀྱིས་ནི། །སེམས་ཅན་ཐམས་ཅད་མཐོང་བ་ན། །སྲིད་པ་གསུམ་པོ་ཧེ་རུ་ཀ །སྔགས་པ་ཅི་དང་ཅི་ཟ་
བ། །དམ་ཚིག་མཆོག་ནི་བསྒོམས་ནས་ཀྱང་། །ཐམས་ཅད་ཆོས་ཀྱི་དབང་ཕྱུག་རྒྱལ། །མཉམ་པ་ཉིད་ལ་རབ་ཏུ་གནས། །དམ་ཚིག་ཅན་ནི་ལངས་དུས་སུ། །བླ་མ་མཆོད་པ་རྗེས་དྲན་ནས། །བྱང་ཆུབ་སེམས་ཀྱི་ཆུས་ཁྲུས་བྱ། །
<pb id="85.133b"/>
ཡིད་འོང་ཕྱག་རྒྱ་ལ་གནས་ནས། །ཁྲོ་བོ་སངས་རྒྱས་དཔའ་བོ་དང་། །རྣལ་འབྱོར་མ་དང་མཁའ་འགྲོ་མའི། །གོ་འཕང་དུ་ནི་བྱིན་བརླབས་ནས། །ཡིད་འོང་མཆོད་པ་དག་ཏུ་བཤད། །མཁའ་དབྱིངས་དཀྱིལ་འཁོར་ཁྱབ་པ་ལ། །སྨོན་
ལམ་དག་ནི་བྱ་བ་ཡིན། །དེ་མ་ཐག་པའི་རྣལ་འབྱོར་གྱིས། །རྒྱུ་དང་མི་རྒྱུ་མཐོང་བ་ན། །རང་བཞིན་དག་པ་བཅོམ་ལྡན་འདས། །རང་བཞིན་ཡང་ནི་དངོས་མེད་བྱས། །སེམས་ཅན་རང་བཞིན་དག་པ་སྟེ། །སྲིད་པ་མཆོག་ཏུ་བྱས་པ་ཡིན། །
རྡོ་རྗེ་ཕག་མོ་བླ་མེད་པ། །ཕྱག་རྒྱ་རུ་ནི་བྱིན་བརླབས་ནས། །རང་གི་ལྷ་ཡི་སྦྱོར་བ་ཡིས། །ཐམས་ཅད་འདི་ལྟར་རབ་ཏུ་བརྟག །མངོན་པར་བརྗོད་པའི་རྒྱུད་བླ་མའི་བླ་མ་ལས་རེའུ་མིག་དགོད་པ་དང་། །གནས་བསྡུ་བ་བསྟན་པ་སྟེ་ལེའུ་
བཅུ་གསུམ་པའོ།།  །།<head n="2" t="བཅུ་བཞི་པ། གཉིས་སུ་མེད་པར་སྦྱོར་བའི་གནས་ཀྱི་ལེའུ།" type="lewu" zh="77.804"/>དེ་ནས་གསང་བ་བཤད་བྱ་བ། །གནས་དང་འདུས་པ་མཆོག་ཡིན་པས། །དངོས་གྲུབ་ཀུན་གྱི་རང་བཞིན་ནི། །མཉམ་པར་འདྲེས་པ་བཅུད་དུ་འགྱུར། །གཉིས་མེད་བློས་ནི་མཉམ་བཞག་སྟེ། །
འཁོར་ལོ་གསུམ་མདོག་ལྡན་པར་ནི། །དཀྱིལ་འཁོར་གྲུ་བཞིའི་དབུས་དག་ཏུ། །ཉི་ཤུ་རྩ་བཞིའི་འཁོར་ལོ་མཆོག །དེ་ཡི་དབུས་སུ་པད་མ་ཆེ། །སྣ་ཚོགས་པད་མ་ལེགས་པར་མཛེས། །འདབ་མ་བརྒྱད་པ་ལྟེ་བར་བཅས། །
གེ་སར་དག་གིས་ཉེ་བར་མཛེས། །གྲུ་བཞི་པ་ལ་སྒོ་བཞི་པ། །རྟ་བབས་བཞིས་ནི་རྣམ་པར་བརྒྱན། །ཕྲེང་བ་དང་ནི་ཕྲེང་ཕྱེད་བརྒྱན། །མཚན་ཉིད་ཀུན་དང་ཡང་དག་ལྡན། །ཉི་མའི་དཀྱིལ་འཁོར་དབུས་སུ་ནི། །རྡོ་རྗེ་སེམས་
དཔའ་བདེ་བ་ཆེ། །ཨཱ་ལི་ཀཱ་ལི་ཞུ་གྱུར་ལས། །ཡེ་ཤེས་ལྔ་ནི་རྣམ་པར་བསྒོམ། །དེ་ཡི་ཡོངས་སུ་འཕེལ་འགྱུར་བས། །རྡོ་རྗེ་ཧེ་རུ་ཀ་རྣམ་བསྒོམ། །དུས་མཐའི་མེ་ཆེན་འཆོལ་བ་ཡིས། །གདུལ་དཀའ་ཐམས་ཅད་རབ་ཏུ་
གཤེག །འཇིགས་བྱེད་དང་ནི་དུས་མཚན་དག །ཞབས་ཀྱི་འོག་ཏུ་རྣམ་གནོན་ཅིང་། །ཞལ་གྱི་མཆེ་བ་རྣམ་པར་གཙིགས། །སྤྱན་གསུམ་འཇིགས་པ་རབ་ཏུ་འཇིགས། །སྐུ་ལུས་དག་ནི་སྔོན་པོ་ལས། །སྔོ་ཞིང་འབར་
<pb id="85.134a"/>
བའི་སྐུ་ཡང་སྤྲུལ། །ཐོད་པའི་ཕྲེང་བའི་དབུ་རྒྱན་ཅན། །སངས་རྒྱས་ལྔ་ནི་བྱིན་གྱིས་བརླབ། །སྣ་ཚོགས་རྡོ་རྗེའི་དབུ་རྒྱན་ཅན། །ཟླ་བ་ཕྱེད་པ་རྣམ་པར་མཛེས། །ཞལ་དྲུག་དཔའ་བོ་མི་སྡུག་པ། །སྒེག་པ་དང་ནི་བཞད་
པ་དང་། །དྲག་ཤུལ་འཇིགས་པའི་སྐུ་ལུས་ཅན། །ཕྱག་རྒྱ་དྲུག་གིས་རྒྱས་བཏབ་ཅིང་། །སྐུ་ནི་སྣ་ཚོགས་རྒྱན་གྱིས་སྤུད། །ཕག་མོ་དང་ནི་ཡང་དག་ལྡན། །བྱིན་པ་དག་གིས་གཉིས་མེད་འཁྱུད། །གཡས་བརྐྱང་བ་ཡི་ཞབས་གནས་ཤིང་། །
གཡོན་བརྐྱང་བ་ཡི་ཞབས་ཀྱིས་བཞུགས། །ཧ་ཧ་མཛད་ཅིང་ཧཱུྃ་ཧཱུྃ་མཛད། །ཧི་ཧི་མཛད་ཅིང་འཇིགས་པ་ཅན། །ཧཱུྃ་ཧཱུྃ་མཛད་ཅིང་ཕཊ་ཕཊ་ཅན། །ཨཊྚཱ་ཊྚ་ཡི་སྒྲ་ཆེན་སྨྲ། །སྔོ་ཞིང་སེར་ལ་དེ་བཞིན་དམར། །ལྗང་གུ་དཀར་པོ་དེ་
བཞིན་ཏེ། །སྟེང་གི་ཞལ་གདོང་གདུག་པ་ཆེ། །ཟས་སུ་གདུག་པ་ལོངས་སྤྱོད་ཅིང་། །རྡོ་རྗེ་དྲིལ་བུ་མཉམ་ལྡན་པས། །ལྷ་མོ་དག་གི་ནུ་མ་འཚིར། །དྲག་པོའི་པགས་པའི་གོས་མནབས་ཤིང་། །ཁྲག་རློན་འཛག་པ་རབ་གསོལ་ཏེ། །
ཐོད་པ་དང་ནི་ཁ་ཊྭཱྃ་འཛིན། །མདུང་དང་གྲི་གུག་ལྕགས་ཀྱུ་དང་། །ཞགས་པ་དང་ནི་མགོ་བོ་འཛིན། །གདུག་པ་གཏུམ་ཞིང་ཅང་ཏེའུ་དང་། །མདུང་ནི་འབར་བའི་ཕྱག་རྒྱ་ཅན། །དཔྲལ་བ་དག་ཏུ་ཉེ་བར་མཛེས། །དེ་ལྟའི་ཕྱག་དང་
སྐུ་མདོག་བཞུགས། །དབུ་སྐྲ་གྲོལ་ཅིང་གཅེར་བུ་སྟེ། །འདི་ལྟའི་ཕྱག་རྒྱ་རྣམ་པར་བསྒོམ། །དུམ་བུའི་སྐ་རགས་ཀྱིས་བརྒྱན་ཅིང་། །ཕག་མོ་ཡང་ནི་འདི་འདྲར་བསྒོམ། །རྣལ་འབྱོར་སོམ་ཉི་སྤངས་ནས་ནི། །ཐབས་དང་ཤེས་
རབ་མཉམ་ལྡན་པས། །ཐུགས་རྗེ་ཆགས་པའི་བདེ་བ་ཡིས། །སེམས་ཅན་དོན་གྱི་ཕྱིར་བྱུང་སྟེ། །སྙིང་རྗེ་ཆེན་པོས་བརླན་པ་ཡི། །ནམ་མཁའི་སྦྱོར་བའི་ལོངས་སྤྱོད་ཀྱིས། །ཐུགས་རྗེ་ཆེན་པོའི་བཅུད་བདེ་བས། །
འགྲོ་དྲུག་སྲིད་པ་རྣམ་སྦྱངས་ནས། །སེམས་ཅན་དོན་ནི་མཆོག་ཉིད་མཛད། །སྟོང་པའི་ཡེ་ཤེས་ལས་བྱུང་ཞིང་། །རྟོག་པ་མེད་པའི་གནས་གཞི་ལ། །རང་བཞིན་མེད་ཅིང་མཆོག་ཏུ་ཕྲ། །ཐིག་ལེ་སྒྲ་ནི་རྣམ་སྤངས་པ། །
<pb id="85.134b"/>
མཉམ་པའི་དམ་ཚིག་མཐོང་ནས་ནི། །ཕྱི་དང་ནང་གི་མཆོག་གྱུར་པ། །སྙིང་པོ་ཡེ་ཤེས་དམ་ཚིག་ནི། །ཟླ་བའི་དཀྱིལ་འཁོར་དབུས་དག་ཏུ། །དེར་ནི་ཕྱག་མཚན་མདོག་མཐོང་ནས། །ཟླ་བའི་རྡོ་རྗེ་ས་བོན་ནི། །དེ་འདིར་སྙིང་པོ་བསྒོམ་
བྱ་སྟེ། །བསྙེན་པའི་རྣལ་འབྱོར་དག་ཏུ་བརྟག །མཁའ་འགྲོ་ལ་སོགས་རིམ་པ་ཡིས། །པད་མ་དག་ནི་དགོད་པར་བྱ། །ཤར་དུ་མཁའ་འགྲོ་དགོད་པར་བྱ། །བྱང་དུ་དེ་བཞིན་ལཱ་མ་སྟེ། །ནུབ་ཏུ་དུམ་སྐྱེས་མ་ཡིན་ནོ། །ལྷོ་རུ་དེ་
བཞིན་གཟུགས་ཅན་མ། །སྔོ་དང་ལྗང་དང་དམར་བ་དང་། །སེར་ཏེ་དེ་བཞིན་བཞི་པོ་ནི། །བཞིན་རྣམ་བསྒྱུར་ཞིང་སྤྱན་གསུམ་གདུག །སྐྲ་གྲོལ་ཕྱོགས་ཀྱི་གོས་ཅན་ཡིན། །རྒྱན་རྣམས་ཐམས་ཅད་ཡོངས་སུ་རྫོགས། །ཕྱག་རྒྱ་ལྔ་
ཡིས་རྒྱས་བཏབ་ཅིང་། །ཐོད་པ་དང་ནི་ཁ་ཊྭཱྃ་ག །གཡོན་གྱི་དཔུང་པ་ལ་བརྟེན་ཅིང་། །ཅང་ཏེའུ་གྲི་གུག་མགོ་བོ་ནི། །མཁའ་འགྲོ་མ་ཡི་དམ་ཚིག་མཆོག །བྱང་ཆུབ་སེམས་ཀྱི་ཆུས་གང་བའི། །ཐོད་པ་བུམ་པའི་སྟེང་དུ་གཞག །
འཁོར་ལོ་དགོད་པར་བྱ་བ་ནི། །སྔོན་དུ་གྲུབ་པའི་རྣལ་འབྱོར་མ། །བྱིན་གྱིས་བརླབ་སོགས་རིམ་པ་ཡིས། །ཤར་ཕྱོགས་བྱང་གི་རིམ་པ་སྟེ། །པུལླཱི་ར་མ་ཡ་ན་ཐོད་པའི་དུམ་བུ་དང་། རབ་གཏུམ་མ་སྟེ་ནམ་མཁའ་སེར་སྐྱའོ། །ཛཱ་ལན་དྷ་ར་ན་
ཀེང་རུས་ཆེན་པོ་དང་། གཏུམ་མིག་མ་སྟེ་མདོག་སེར་པོ། །ཨོ་ཌྜི་ཡཱ་ཎ་ན་ཀེང་རུས་ཅན་དང་འོད་ལྡན་མ་སྟེ་མདོག་ལྗང་གུའོ། །ཨར་བུ་ད་ན་མཆེ་བ་རྣམ་པར་བཙིགས་པ་དང་། སྣ་ཆེན་མ་སྟེ་མདོག་ནམ་མཁའ་སེར་སྐྱའོ། །གོ་ད་བ་རི་ན་ལྷ་དགྲ་དང་དཔའ་
བའི་བློ་གྲོས་མ་སྟེ་མདོག་སེར་པོའོ་ར་མི་ཤྭ་རི་ན་འོད་དཔག་མེད་དང་མིའུ་ཐུང་མ་སྟེ་མདོག་ལྗང་གུ། དེ་བི་ཀོ་ཊྚ་ན་རྡོ་རྗེའི་འོད་དང་ལང་ཀའི་དབང་ཕྱུག་མ་སྟེ། ནམ་མཁའ་སེར་སྐྱའོ། །མ་ལ་ཝེ་ན་རྡོ་རྗེའི་ལུས་དང་ཤིང་གྲིབ་མ་སྟེ་མདོག་སེར་པོ། ཀཱ་
མ་རུྰ་པ་ན་མྱུ་གུ་ཅན་དང་ས་སྲུང་མ་སྟེ་མདོག་ལྗང་གུ། ཨོ་དྲེ་ན་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ་སྟེ་ནམ་མཁའ་སེར་སྐྱ། ཏྲི་ཤ་ཀུ་ནི་ན་འཇིགས་བྱེད་ཆེན་པོ་དང་། རླུང་གི་ཤུགས་ཅན་མ་སྟེ་མདོག་སེར། ཀོ་ས་ལ་ན་རྡོ་རྗེ་ཧཱུྃ་མཛད་དང་། ཆང་
<pb id="85.135a"/>
འཐུང་མ་སྟེ་མདོག་ལྗང་གུ། ཀ་ལིང་ཀ་ན་རབ་བཟང་དང་སྔོ་བསངས་ལྷ་མོ་སྟེ་ནམ་མཁའ་སེར་སྐྱ། ལམ་བཱ་ཀ་ན་རྡོ་རྗེ་བཟང་དང་རབ་བཟང་མོ་སྟེ་མདོག་སེར། ཀཱྃ་ཙཱི་ན་འཇིགས་བྱེད་ཆེན་པོ་དང་རྟ་རྣ་མ་སྟེ་མདོག་ལྗང་ཀུ། ཧི་མ་ལ་ཡ་ན་མིག་མི་
བཟང་དང་བྱ་གདོང་མ་སྟེ་ནམ་མཁའ་སེར་སྐྱ། པྲེ་ཏ་པུ་རི་ན་སྟོབས་པོ་ཆེ་དང་། འཁོར་ལོའི་ཤུགས་ཅན་མ་སྟེ་མདོག་སེར་པོ། གྲྀ་ཧ་དེ་ཝ་ཏཱ་ན་རྡོ་རྗེ་རིན་ཆེན་དང་དུམ་སྐྱེས་མ་སྟེ་མདོག་ལྗང་གུའོ། །སཽ་རཱཥྚེ་ན་རྟ་མགྲིན་དང་ཆང་འཚོང་མ་སྟེ་ནམ་མཁའ་
སེར་སྐྱའོ། །སུ་ཝརྞྞ་དྭཱི་པ་ན་ནམ་མཁའི་སྙིང་པོ་དང་། འཁོར་ལོའི་གོ་ཆ་མ་སྟེ་མདོག་སེར། ན་ག་རེ་ན་ཧེ་རུ་ཀ་དང་རབ་དཔའ་མོ་སྟེ།  མདོག་ལྗང་གུ་སིནྡྷུ་ན་པད་མ་གར་གྱི་དབང་ཕྱུག་དང་། སྟོབས་ཆེན་མ་སྟེ་ནམ་མཁའ་སེར་སྐྱ། མ་རུ་ཏཱ་ན་རྣམ་
པར་སྣང་མཛད་དང་འཁོར་ལོས་སྒྱུར་མ་སྟེ་མདོག་སེར། ཀུ་ལ་ཏཱ་ན་རྡོ་རྗེ་སེམས་དཔའ་དང་བརྩོན་ཆེན་མོ་སྟེ་མདོག་ལྗང་གུ། ཡང་ན་སྐུ་གསུང་ཐུགས་ཀྱི་ནི། །ཅི་འདོད་མདོག་ནི་དབྱེ་བ་བྱ། །གཡོན་གྱི་རིམ་པ་ཇི་ལྟ་བར། །སྒོ་རྣམས་དག་ནི་བྱ་བ་སྟེ། །
ཤར་དུ་ཁྭ་གདོང་མ། བྱང་དུ་འུག་གདོང་མ། ནུབ་ཏུ་ཁྱི་གདོང་མ། ལྷོ་རུ་ཕག་གདོང་མ། སྔོ་བ་དང་ལྗང་གུ་དང་། དམར་བ་དང་སེར་པོའི་མདོག་ཅན་ནོ། །མེའི་ཕྱོགས་སུ་གཤིན་རྗེ་སྲེག་མ་མདོག་དམར་པོ། །བདེན་བྲལ་གྱི་ཕྱོགས་སུ་གཤིན་རྗེ་
ཕོ་ཉ་མ་མདོག་སྔོན་པོ། རླུང་གི་ཕྱོགས་སུ་གཤིན་རྗེ་མཆེ་བ་མ་དུད་ཁའམ་ཆར་སྤྲིན་གྱི་མདོག་ལྟ་བུ། དབང་ལྡན་གྱི་ཕྱོགས་སུ་གཤིན་རྗེ་འཇོམས་མ་མདོག་དཀར་པོའམ་སེར་སྐྱའོ། །ཐོད་པའི་དུམ་བུ་ལ་སོགས་པའི་དཔའ་བོ་
དང་། རབ་གཏུམ་མ་ལ་སོགས་པ་འདྲ་བར་གདོང་གཅིག་པ། ཕྱག་བཞི་པ། ཞབས་གཡས་བརྐྱང་བས་བཞུགས་པ། ཐོད་པའི་ཕྲེང་བ་ཅན། སྟག་གི་པགས་པ་མནབས་པ། ཕྱག་རྒྱ་ལྔ་འཆང་བ། ལྷ་མོའི་ཞབས་
ཀྱིས་འཁྱུད་པ། གཅེར་བུ་མགོ་བོའི་ཕྲེང་བས་བརྒྱན་པ། སྤྱན་གསུམ་པ། ཐོད་པའི་ཕྲེང་བས་དཔྲལ་བ་བརྒྱན་པ། རྡོ་རྗེ་དྲིལ་བུས་འཁྱུད་པ། གཉིས་སུ་མེད་པའི་སྦྱོར་བའི་མཉམ་པ་དང་ལྡན་པ། ལྷ་མོའི་ནུ་མ་
<pb id="85.135b"/>
འཚིར་བ། ཐོད་པ་དང་། ཁ་ཊྭཱྃ་ག་འཛིན་པ། ཅང་ཏེའུ་འཆང་བ། ཡང་ན་རིགས་གསུམ་དབྱེ་བས་རྩ་བའི་མཚན་མ་འཛིན་པ། ཐམས་ཅད་ཕྱོགས་ཀྱི་གོས་འཆང་ཞིང་། །ལྷ་མོ་སྐྲ་གྲོལ་གདུག་པ་མོ། །ཁྭ་གདོང་ལ་སོགས་ལྷ་མོ་
རྣམས། །སྐྲ་གྲོལ་ཕྱོགས་ཀྱི་གོས་ཅན་ལ། །གཡས་བརྐྱང་པ་ཡི་གནས་པས་བཞུགས། །སྤྱན་གསུམ་པ་ལ་ཞལ་རྣམ་བསྒྱུར། །ཐོད་པའི་ཕྲེང་བའི་དབུ་རྒྱན་ཅན། །མགོ་བོའི་ཕྲེང་བའི་སེ་རལ་བརྒྱན། །ཐམས་ཅད་ཕྱག་རྒྱ་ལྔ་ཡང་འཆང་། །
འདོད་པའི་ཆགས་པས་རབ་ཏུ་མྱོས། །རང་གི་ཐབས་དང་ལྷན་ཅིག་ཏུ། །མི་གཡོ་བ་དང་དེ་བཞིན་སྦྱོར། །ལྟོ་བ་འཕྱང་ཞིང་ལག་པ་འཕྱང་། །སྐུ་ལུས་འཇིགས་ཤིང་གདོང་ཡང་བསྒྱུར། །རབ་འཇིགས་ཉི་མ་པད་མ་ཡི། །སྟེང་དུ་བསྒྲུབ་པར་རབ་
གནས་ནས། །གང་ཞིག་ཇི་ལྟར་འདོད་པ་བཞིན། །རྗེས་སུ་ཆགས་པས་ཞལ་ཉིད་ནི། །དེ་ལྟ་བུ་ཡི་བསམ་པ་ཡིས། །རྣལ་འབྱོར་པས་ནི་བསྒོམ་པར་བྱ། །ཐོད་པ་ཁ་ཊྭཱྃ་ག་འཛིན་ཅིང་། །ཅང་ཏེའུ་གྲི་གུག་མགོ་བོ་འཆང་། །དཀྱིལ་འཁོར་
དག་ནི་ཐམས་ཅད་ཀུན། །ཡི་དགས་ལ་ནི་བཞུགས་པར་བསྒོམ། །མཁའ་འགྲོའི་ཚོགས་ཀྱི་དཀྱིལ་འཁོར་ལ། །ཉེ་བསྙེན་རྗེས་སུ་རྣལ་འབྱོར་ཏེ། །དཔའ་བོའི་ཡན་ལག་སྦྱོར་བ་ཡིས། །བསྒྲུབ་པ་ལྷག་པའི་སྙོམས་པར་འཇུག །
སེན་མོ་དང་སོ་དག་ནི་ཐོད་པའི་དུམ་བུའོ། །སྐྲ་དང་སྤུ་དག་ནི་ཀེང་རུས་ཆེན་པོའོ། །པགས་པ་དང་དྲི་མ་དག་ནི་ཀེང་རུས་ཅན་ནོ། །ཤ་ནི་མཆེ་བ་རྣམ་པར་གཙིགས་པའོ། །རྩ་རྒྱུས་ནི་ལྷ་དགྲའོ། །རུས་པ་ནི་འོད་དཔག་ཏུ་མེད་པའོ། །
མཁལ་མ་དག་ནི་རྡོ་རྗེ་འོད་དོ། །སྙིང་ནི་རྡོ་རྗེ་སྐུའོ། །མིག་ནི་རྡོ་རྗེ་མྱུ་གུ་ཅན་ནོ། །མཁྲིས་པ་ནི་རྡོ་རྗེ་རལ་པ་ཅན་ནོ། །གློ་བ་ནི་དཔའ་བོ་ཆེན་པོའོ། །རྒྱུ་མ་ནི་རྡོ་རྗེ་ཧཱུྃ་མཛད་དོ། །གཉེ་མ་ནི་རབ་ཏུ་བཟང་པོའོ། །ལྟེ་བ་ནི་རྡོ་རྗེ་བཟང་
པོའོ། །ལྒང་པ་ནི་འཇིགས་བྱེད་ཆེན་པོའོ། །སྐྲ་མཚམས་ནི་མིག་མི་བཟང་ངོ་། །བད་ཀན་ནི་སྟོབས་པོ་ཆེའོ། །རྣག་ནི་རིན་ཆེན་རྡོ་རྗེའོ། །ཁྲག་ནི་རྟ་མགྲིན་ནོ། །རྡུལ་ནི་ནམ་མཁའི་སྙིང་པོའོ། །ཚིལ་ནི་དཔལ་ཧེ་རུ་ཀའོ། །
<pb id="85.136a"/>
མཆི་མ་ནི་པད་མ་གར་གྱི་དབང་ཕྱུག་གོ། །མཆིལ་མ་ནི་རྣམ་པར་སྣང་མཛད་དོ། །སྣབས་ནི་རྡོ་རྗེ་སེམས་དཔའོ། །པུ་ལླཱི་ར་མ་ལ་ཡ་སྟེ་མགོ་བོར་ནི་རབ་ཏུ་གཏུམ་མའོ། །ཛཱ་ལྃ་དྷ་ར་སྟེ་སྤྱི་གཙུག་ཏུ་གཏུམ་པའི་མིག་ཅན་མའོ། །ཨོ་ཌི་
ཡཱ་ཎ་ན་སྟེ་རྣ་བ་གཡས་པར་འོད་ལྡན་མའོ། །ཨར་བུ་ད་སྟེ་སྤྱི་བོའྀ་རྒྱབ་ཏུ་སྣ་ཆེན་མ་སྟེ་གནས་སོ། །གོ་དཱ་བ་རི་སྟེ་རྣ་བ་གཡོན་པར་བརྟན་པའི་བློ་ཅན་མའོ། །རཱ་མེ་ཤྭ་རི་སྟེ་སྨིན་མའི་དབུས་སུ་མིའུ་ཐུང་མའོ། །དེ་བཱི་ཀོ་ཊྚ་སྟེ་མིག་ཏུ་ནི་ལྃ་ཀའི་དབང་ཕྱུག་མའོ། །
མཱ་ལ་བ་སྟེ་ཕྲག་པ་གཉིས་སུ་ནི་ཤིང་གྲིབ་མ་སྟེ་ཉེ་བའི་གནས་སོ། །ཀཱ་མ་རཱུ་པ་སྟེ་མཆན་ཁུང་དག་ཏུ་ནི་ས་སྲུང་མའོ། །ཨོ་དྲེ་སྟེ་ནུ་མ་གཉིས་སུ་འཇིགས་བྱེད་ཆེན་མོ་སྟེ་ཞིང་ངོ་། །ཏྲི་ཤ་ཀུ་ནེ་སྟེ་ལྟེ་བར་ནི་རླུང་གི་ཤུགས་ཅན་མའོ། །ཀོ་ས་ལ་སྟེ་སྣ་རྩེར་ནི་
ཆང་འཐུང་མ་སྟེ་ཉེ་བའི་ཞིང་ངོ་། །ཀ་ལིང་ཀ་སྟེ་ཁར་ནི་སྔོ་བསངས་ལྷ་མོའོ། །ལམ་བཱ་ཀ་སྟེ་མགྲིན་པར་ནི་ཤིན་ཏུ་བཟང་མོ་སྟེ་འདུས་པ་ཅན་ནོ། །ཀཱྃ་ཙཱི་སྟེ་སྙིང་གར་ནི་རྟ་རྣ་མའོ། །ཧི་མ་ལ་ཡ་སྟེ་འདོམས་སུ་ནི་བྱ་གདོང་མ་སྟེ།   ཉེ་བའི་འདུས་པ་
ཅན་ནོ། །པྲེ་ཏ་པུ་རི་སྟེ་མཚན་མ་ལ་ནི་འཁོར་ལོའི་ཤུགས་ཅན་མའོ། །གྲྀ་ཧ་དེ་བ་ཏཱ་སྟེ་བཤང་བའི་ལམ་ལ་ནི་དུམ་སྐྱེས་མའོ། །འདུས་པ་ཅན་ནོ། །སོ་རཱཥྚ་སྟེ་བརླ་གཉིས་སུ་ཆང་འཚོང་མའོ། །སུ་བརྞྞ་དྭཱི་བ་སྟེ་བྱིན་པ་གཉིས་ལ་འཁོར་ལོའི་གོ་ཆ་མའོ། །
ཉེ་བའི་འདུས་པ་ཅན་ནོ། །ནཱ་ག་ར་སྟེ་སོར་མོ་རྣམས་ལ་ནི་ཤིན་དུ་དཔའ་མོའོ། །སིནྡྷུ་སྟེ་རྐང་པའི་བོལ་ལ་ནི་སྟོབས་ཆེན་མ་སྟེ་འདི་དག་ནི་དུར་ཁྲོད་དོ། །མ་རུ་སྟེ་མཐེ་བོང་དག་ལ་ནི་འཁོར་ལོས་བསྒྱུར་མའོ། །ཀུ་ལུ་ཏཱ་སྟེ་པུས་མོ་གཉིས་ལ་ནི་
བརྩོན་འགྲུས་ཆེན་མོའོ། །འདི་དག་ནི་ཉེ་བའི་དུར་ཁྲོད་དོ། །སའི་ཁམས་ནི་ལྟུང་བྱེད་མའོ། །ཆུའི་ཁམས་ནི་གསོད་བྱེད་མའོ། །མེའི་ཁམས་ནི་འགུགས་བྱེད་མའོ། །རླུང་གི་ཁམས་ནི་གར་གྱི་དབང་ཕྱུག་མའོ། །ནམ་མཁའི་ཁམས་ནི་པད་མའི་
དྲ་བ་མའོ། །གཟུགས་ཀྱི་ཕུང་པོ་ནི་རྣམ་པར་སྣང་མཛད་དོ། །ཚོར་བའི་ཕུང་པོ་ནི་རྡོ་རྗེ་ཉི་མའོ། །འདུ་ཤེས་ཀྱི་ཕུང་པོ་ནི་པད་མ་གར་གྱི་དབང་ཕྱུག་གོ། །འདུ་བྱེད་ཀྱི་ཕུང་པོ་ནི་རྡོ་རྗེ་རྒྱལ་པོའོ། །རྣམ་པར་ཤེས་པའི་ཕུང་པོ་ནི་རྡོ་རྗེ་སེམས་དཔའ་
<pb id="85.136b"/>
སྟེ་དེ་བཞིན་གཤེགས་པ་ཐམས་ཅད་ཀྱི་བདག་ཉིད་ནི་དཔལ་ཧེ་རུ་ཀའོ། །མིག་གཉིས་ནི་གཏི་མུག་རྡོ་རྗེའོ། །རྣ་བ་གཉིས་ནི་ཞེ་སྡང་རྡོ་རྗེའོ། །སྣ་གཉིས་ནི་སེར་སྣ་རྡོ་རྗེའོ། །ཁ་ནི་འདོད་ཆགས་རྡོ་རྗེ། རེག་བྱ་ནི་ཕྲག་དོག་རྡོ་རྗེ། 
སྐྱེ་མཆེད་ཐམས་ཅད་ནི་དབང་ཕྱུག་རྡོ་རྗེ། ཡིད་ནི་མི་འཁྲུགས་རྡོ་རྗེ། ངག་ནི་དཔག་མེད་རྡོ་རྗེ། ལུས་ནི་རྡོ་རྗེ་རྣམ་སྣང་ངོ་། །འདི་དག་བསྒྲུབ་པའི་རྣལ་འབྱོར་ཡིན། །རང་སྙིང་ལྕགས་ཀྱུའི་སྦྱོར་བ་ཡིས། །ཡེ་ཤེས་འཁོར་ལོ་བཀུག་
ནས་སུ། །དེ་དག་སྤྲུལ་ཅིང་བཀོད་ནས་ནི། །ཇི་ལྟའི་རིམ་པས་དབང་ཡང་བསྐུར། །ཞུགས་པར་གྱུར་ནས་བཅིང་བར་བྱ། །དགྱེས་པས་རྗེས་སུ་ཆགས་པས་སྦྱོར། །རང་གི་ངོ་བོ་གཅིག་གྱུར་ནས། །དེ་ལ་གོ་ཆ་གཉིས་པོ་དགོད། །ཨོྃ་
ཧཿསྙིང་ག་ལ་རྡོ་རྗེ་སེམས་དཔའ། ན་མ་ཧི་མགོ་བོ་ལ་རྣམ་པར་སྣང་མཛད། སྭཱ་ཧཱ་ཧཱུྃ་སྤྱི་གཙུག་ལ་པད་མ་གར་གྱི་དབང་ཕྱུག །བཽ་ཥཊ་ཧེ་ཕྲག་པ་གཉིས་ལ་ཧེ་རུ་ཀ །ཧཱུྃ་ཧཱུྃ་ཧོ་མིག་གཉིས་ལ་རྡོ་རྗེ་ཉི་མ། ཕཊ་ཧྃ་ལུས་ཐམས་ཅད་ཀྱི་གོ་ཆ་སྟེ་རྟ་
མཆོག་གོ། །ཨོྃ་བྃ་ལྟེ་བ་ལ་རྡོ་རྗེ་ཕག་མོ། ཧྃ་ཡོཾ་སྙིང་ག་ལ་ཡ་མི་ནིའོ། །ཧྲཱོཾ་མོཾ་ཁ་ལ་རྨོངས་བྱེད་མའོ། །ཧྲཱོཾ་མགོ་ལ་སྐྱོད་བྱེད་མའོ། །ཧཱུྃ་ཧཱུྃ་སྤྱི་གཙུག་ལ་སྐྲག་བྱེད་མའོ། །ཕཊ་ཕཊ་ཙཎ་ཌི་ཀ་སྟེ་ཡན་ལག་ཐམས་ཅད་ཀྱི་མཚོན་ཆའོ། །མཛུབ་མོ་མདུད་
བྱས་གུང་མོ་ངེས་པར་སྦྱར། །མཐེ་བོང་རྡོ་རྗེ་བརྟན་པོར་རབ་ཏུ་སྦྱར། །དེ་ནི་དཔྲལ་བའི་དབུས་སུ་རབ་བཞག་ནས། །བསྐོར་ཞིང་བསྐོར་བར་ཀུན་ཏུ་སྦྱར་བར་བྱ། །རྐང་པ་ཕྱེད་མནན་སྟེང་དུ་བལྟ། །གྱེན་དུ་ཕེཾ་གི་སྒྲ་སྒྲོགས་ཤིང་། །ཕྱོགས་བཅུའི་
འཇིག་རྟེན་ཁམས་བཞུགས་པའི། །དཔའ་བོ་རྣལ་འབྱོར་མ་རྣམས་བཀུག །ཛཿཧཱུྃ་བྃ་ཧོཿ། སྦྱོར་བས་བཀུག་ནས་གཞུག་པ་དང་། །བཅིངས་ནས་དབང་དུ་བྱ་བ་ཡིན། །དཔའ་བོ་རྣལ་འབྱོར་མ་རྣམས་ཀྱིས། །མཁའ་དཀྱིལ་ཡོངས་སུ་གང་མཐོང་
ནས། །ཡེ་ཤེས་ཆུ་ཡི་བདུད་རྩི་ཡིས། །གང་བའི་བུམ་པ་བླངས་ནས་ནི། །ལག་པས་དེ་ལ་དབང་བསྐུར་བྱ། །གླུ་དང་གར་གྱི་མཆོད་པ་ཡིས། །དབང་བསྐུར་དག་ནི་དབུལ་བར་བྱ། །དེ་ལ་སྔགས་ནི་ཨོྃ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ས་མ་ཡ་
<pb id="85.137a"/>
ཤྲི་ཡེ་ཧཱུྃ་ཧཱུྃ། གླུ་འདི་བླངས་པས་བསྐུལ་བའམ། ཡང་ན་མཁའ་འགྲོ་མ་ཆེན་མོ་རྣམས་ཐུགས་དགྱེས་པ་དང་། རབ་ཏུ་དགྱེས་པར་གྱུར་ཏེ། དབང་བསྐུར་རོལ་མོའི་བདེ་ཆེན་པོ། །མཁའ་འགྲོ་དྲ་བའི་བདེ་ཆེན་པོ། །
དགྱེས་ཆེན་གསོལ་བའི་བདེ་ཆེན་པོ། །མཁའ་འགྲོ་དྲ་བའི་བདེ་ཆེན་པོ། །གསལ་མཛད་བདེ་བ་ཆེན་པོ་སྟེ། །མཁའ་འགྲོ་དྲ་བའི་བདེ་ཆེན་པོ། །ཨ་ལ་ལ་ཧོཿ །མཆོག་ཏུ་གྱུར་པ་བདེ་ཆེན་པོ། །མཁའ་འགྲོ་དྲ་བའི་བདེ་ཆེན་པོ། །
ཨ་ལ་ལ་ཧོཿ །བདེ་ཆེན་ཡེ་ཤེས་དགྱེས་ནས་ནི། །དམ་ཚིག་དམ་ཚིག་ཅན་ལ་བཞུགས། །ཡེ་ཤེས་རོ་གཅིག་བསྒོམས་ནས་ནི། །རོ་གཅིག་འཁོར་ལོའང་དེ་བཞིན་བསྒོམ། །རྡོ་རྗེ་སེམས་དཔའི་དབུ་རྒྱན་ཅན། །ཡེ་ཤེས་ལྔ་དང་ཡང་
དག་ལྡན། །རྩ་བའི་སྔགས་སོགས་དཔའ་བོ་གང་། །ཆངས་པའི་སྐུད་པ་ལ་སོགས་བརྟག །རྡོ་རྗེ་ཕག་མོའི་སྔགས་གང་ཡིན། །མགུལ་ནས་མགུལ་དུ་རྣམ་པར་བརྒྱན། །ལྷ་མོའི་སྙིང་པོའི་སྔགས་ཀྱིས་ནི། །ཕྲེང་བ་བརྒྱ་ཕྱེད་ཀྱིས་བརྒྱན་ཅིང་། །
གསང་སྔགས་ཡི་གེ་བདུན་པ་ཡིས། །ནོར་བུ་རྣ་ཆ་ལེགས་མཛེས་ཤིང་། །སངས་རྒྱས་ཀུན་གྱི་མཁའ་འགྲོ་མ། །པགས་པའི་གོས་ནི་འཛིན་པའི་མཆོག །རྣལ་འབྱོར་མ་དྲུག་གསང་སྔགས་ཀྱིས། །སྐ་རགས་རྒྱན་དུ་བྱས་པ་ཡིན། །
གོ་ཆ་དྲུག་པོ་དག་གིས་ནི། །ཕྱག་རྒྱ་ལུས་ནི་རབ་ཏུ་མཛེས། །འཁོར་ལོ་ཀུན་གྱི་རྣལ་འབྱོར་མའི། །སྔགས་ཀྱི་བཏུང་བའི་ཐོད་པ་ཡིན། །རྣམ་སྣང་མཛད་མ་སྔགས་གང་གིས། །ཐོད་པས་སྤྱི་གཙུག་རྒྱན་དུ་བྱས། །དཔའ་བོ་ཉི་ཤུ་
རྩ་བཞི་ཡིས། །ལུས་ཀྱི་ཁམས་ལ་རྣམ་པར་བརྟག །དེ་ལྟར་བདག་ཉིད་རྣམ་བསམས་ཏེ། །ཚམ་ངམ་སྔགས་ཀྱིས་ལེགས་པར་བསྲུང་། །ཚངས་པར་སྤྱོད་པ་བརྟག་གྱུར་ནས། །རྐང་པ་བརྒྱད་པའི་སྔགས་ཀྱིས་མཆོད། །
འཇིགས་པ་ཐམས་ཅད་རྣམ་སྤངས་ཏེ། །དེ་ལྟར་རྣལ་འབྱོར་བདག་ཉིད་བསམ། །སྤྲོ་དང་བསྡུ་བའི་ཡེ་ཤེས་བསྒོམ། །སྙོམས་འཇུག་ཡེ་ཤེས་བཟླས་པ་བྱ། །རྣལ་འབྱོར་ཆེན་པོ་བསྒྲུབ་ཆེན་པོ། །རྡོ་རྗེ་ཁྲོ་བོའི་ཐེ་ལེ་ལས། །ཁམ་
<pb id="85.137b"/>
གསུམ་དུ་ནི་སྤྲོ་བར་བྱ། །རྡོ་རྗེའི་སྣ་ཡི་རྩེ་མོ་འབར། །སྤྲོ་བྱ་ནམ་མཁར་ཐིག་ལེ་ལས། །རྡོ་རྗེ་ཕྲ་མོ་མཐོང་གྱུར་པས། །བ་སྤུའི་ཁུང་བུའི་བར་དག་ནས། །རྒྱུ་བ་དང་ནི་མི་རྒྱུ་བར། །ཁྲོ་བོ་སངས་རྒྱས་སྤྲིན་རྣམས་སོ། །རྣམ་པར་དག་
པའི་རྣལ་འབྱོར་ནི། །སུམ་བཅུ་རྩ་བདུན་རིམ་པ་ཡིན། །ལུས་དྲན་པ་ཉེ་བར་གཞག་པ་ནི་མཁའ་འགྲོ་མའོ། །ཚོར་བ་དྲན་པ་ཉེ་བར་གཞག་པ་ནི་ལཱ་མའོ། །ཆོས་དྲན་པ་ཉེ་བར་གཞག་པ་ནི་དུམ་སྐྱེས་མའོ། །སེམས་དྲན་པ་ཉེ་
བར་གཞག་པ་ནི་གཟུགས་ཅན་མའོ། །འདུན་པའི་རྫུ་འཕྲུལ་གྱི་རྐང་པ་ནི་རབ་གཏུམ་མའོ། །བརྩོན་འགྲུས་ཀྱི་རྫུ་འཕྲུལ་གྱི་རྐང་པ་ནི་གཏུམ་མིག་མའོ། །སྤྱོད་པའི་རྫུ་འཕྲུལ་གྱི་རྐང་པ་ནི་འོད་ལྡན་མའོ། །སེམས་ཀྱི་རྫུ་
འཕྲུལ་གྱི་རྐང་པ་ནི་སྣ་ཆེན་མའོ། །དད་པའི་དབང་པོ་ནི་དཔའ་བའི་བློ་གྲོས་ཅན་མའོ། །བརྩོན་འགྲུས་ཀྱི་དབང་པོ་ནི་མིའུ་ཐུང་མའོ། །དྲན་པའི་དབང་པོ་ནི་ལང་ཀའི་དབང་ཕྱུག་མའོ། །ཏིང་ངེ་འཛིན་གྱི་དབང་པོ་ནི་ཤིང་གྲིབ་
མའོ། །ཤེས་རབ་ཀྱི་དབང་པོ་ནི་ས་སྲུང་མའོ། །དད་པའི་སྟོབས་ནི་འཇིགས་བྱེད་ཆེན་མོའོ། །བརྩོན་འགྲུས་ཀྱི་སྟོབས་ནི་རླུང་གི་ཤུགས་ཅན་མའོ། །དྲན་པའི་སྟོབས་ནི་ཆང་འཐུང་མའོ། །ཏིང་ངེ་འཛིན་གྱི་སྟོབས་ནི་སྔོ་
བསངས་ལྷ་མོའོ། །ཤེས་རབ་ཀྱི་སྟོབས་ནི་ཤིན་ཏུ་བཟང་མོའོ། །ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་ནི་རྟ་རྣ་མའོ། །བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་ནི་བྱ་གདོང་མའོ། །དགའ་བ་ཡང་དག་བྱང་ཆུབ་ཀྱི་ཡན་ལག་ནི་
འཁོར་ལོའི་ཤུགས་ཅན་མའོ། །ཤིན་དུ་སྦྱངས་པ་ཡང་དག་བྱང་ཆུབ་ཀྱི་ཡན་ལག་ནི་དུམ་སྐྱེས་མའོ། །ཆོས་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་ནི་ཆང་འཚོང་མའོ། །དྲན་པ་ཡང་དག་བྱང་ཆུབ་ཀྱི་ཡན་ལག་ནི་འཁོར་ལོའི་གོ་ཆ་མའོ། །བཏང་
སྙོམས་ཡང་དག་བྱང་ཆུབ་ཀྱི་ཡན་ལག་ནི་ཤིན་ཏུ་དཔའ་མོའོ། །ཡང་དག་པའི་ལྟ་བ་ནི་སྟོབས་ཆེན་མོའོ། །ཡང་དག་པའི་རྟོག་པ་ནི་འཁོར་ལོས་བསྒྱུར་མའོ། །ཡང་དག་པའི་ངག་ནི་དཔའ་བོ་ཆེན་མོའོ། །ཡང་དག་པའི་ལས་ཀྱི་མཐའ་ནི་བྱ་རོག་གི་གདོང་ཅན་
<pb id="85.138a"/>
མའོ། །ཡང་དག་པའི་འཚོ་བ་ནི་འུག་པའི་གདོང་ཅན་མའོ། །ཡང་དག་པའི་རྩོལ་བ་ནི་ཁྱིའི་གདོང་ཅན་མའོ། །ཡང་དག་པའི་དྲན་པ་ནི་ཕག་གདོང་ཅན་མའོ། །ཡང་དག་པའི་ཏིང་ངེ་འཛིན་ནི་བཅོམ་ལྡན་འདས་དཔལ་ཧེ་རུ་ཀའོ། །
དགེ་བའི་ཆོས་མ་སྐྱེས་པ་རྣམས་སྐྱེད་པ་ནི་གཤིན་རྗེ་སྲེག་མའོ། །དགེ་བའི་ཆོས་སྐྱེས་པ་རྣམས་ཡང་དག་པར་བསྲུང་བ་ནི་གཤིན་རྗེ་ཕོ་ཉ་མའོ། །མི་དགེ་བའི་ཆོས་སྐྱེས་པ་རྣམས་ཡང་དག་པར་སྤང་བ་ན་གཤིན་
རྗེ་མཆེ་བ་མའོ། །མི་དགེ་བའི་ཆོས་མ་སྐྱེས་པ་རྣམས་མི་བསྐྱེད་པ་ནི་གཤིན་རྗེ་འཇོམས་མའོ། །དམ་ཚིག་གི་འཁོར་ལོ་རྣམ་པར་སྦྱང་བའི་བསྒོམ་པའོ། །དེ་ནས་དམ་ཚིག་འཁོར་ལོ་དག །
མཉམ་པར་བཞག་སྟེ་བཟླས་པར་བྱ། །ཨོྃ་ཤྲཱི་བཛྲ་ཧེ་ཧེ་རུ་རུ་ཀྃ་ཧཱུྃ་ཧཱུྃ་ཕཊ། ཨོྃ་ཌཱ་ཀི་ནཱི་ཛཱ་ལ་སམྦ་རྃ་ཧཱུྃ་ཧཱུྃ་ཕཊ་སྭཱ་ཧཱ། ཨོྃ་ཧྲཱིཿཧ་ཧ་ཧཱུྃ་ཧཱུྃ་ཕཊ། སྙིང་པོ་དང་ཉེ་བའི་སྙིང་པོའོ། །ཨོྃ་བཛྲ་བཻ་རོ་ཙ་ནཱི་ཡེ་ཧཱུྃ་ཧཱུྃ་ཕཊ་སྭཱ་ཧཱ། ཨོྃ་སརྦ་བུད་དྷ་ཌཱ་ཀི་ནཱི་ཡེ་
བཛྲ་ཝརྞྞ་ནཱི་ཡེ་ཧཱུྃ་ཧཱུྃ་ཕཊ་སྭཱ་ཧཱ། ལྷ་མོའི་སྙིང་པོ་དང་ཉེ་བའི་སྙིང་པོའོ། །ཨོྃ་ཌཱ་ཀི་ནི་ཧཱུྃ་ཧཱུྃ་ཕཊ་སྭཱ་ཧཱ། ཨོྃ་ལཱ་མེ་ཧཱུྃ་ཧཱུྃ་ཕཊ་སྭཱ་ཧཱ། ཨོྃ་ཁཎྜ་རོ་ཧི་ཧཱུྃ་ཧཱུྃ་ཕཊ་སྭཱ་ཧཱ། ཨོྃ་རཱུ་པི་ཎི་ཧཱུྃ་ཧཱུྃ་ཕཊ་སྭཱ་ཧཱ། ཨོྃ་ཁཎྜ་ཀ་པཱ་ལ་ནི་ཀ་ར་ཀ་ར་ཧཱུྃ་ཧཱུྃ་ཕཊ་སྭཱ་ཧཱ།
ཨོྃ་པྲ་ཙཎྜེ་ཧུྃ་ཧཱུྃ་ཕཊ། ཨོྃ་མ་ཧཱ་ཀྃ་ཀཱ་ལ་ཀུ་རུ་ཀུ་རུ་ཧུྃ་ཧཱུྃ་ཕཊ། ཨོྃ་ཙཎྜཱ་ཀྵི་ཧུྃ་ཧཱུྃ་ཕཊ། ཨོྃ་ཀངྐཱ་ལ་བནྡྷ་བནྡྷ་ཧུྃ་ཧཱུྃ་ཕཊ། ཨོྃ་པྲ་བྷ་བ་ཏཱི་ཧུྃ་ཧཱུྃ་ཕཊ། ཨོྃ་བི་ཀ་ཊ་དཱཾ་ཥྚི་ཎ་ཏྲཱ་ས་ཡ་ཏྲཱ་ས་ཡ་ཧུྃ་ཧཱུྃ་ཕཊ། ཨོྃ་མ་ཧཱ་ནཱ་སྱེ་ཧུྃ་ཧཱུྃ་ཕཊ། ཨོྃ་སུ་ར་བཻ་རི་ཎི་ཀྵོ་བྷ་ཡ་ཀྵོ་
བྷ་ཡ་ཧུྃ་ཧཱུྃ་ཕཊ། ཨོྃ་བཱི་ར་མ་ཏི་ཧུྃ་ཧཱུྃ་ཕཊ། ཨོྃ་ཨ་མི་ཏཱ་བྷ་ཧྲཽཾ་ཧྲཽཾ་ཧཱུྃ་ཧཱུྃ་ཕཊ། ཨོྃ་ཁརྦ་རི་ཧུྃ་ཧཱུྃ་ཕཊ། ཨོྃ་བཛྲ་པྲ་བྷ་ཧྲཿཧྲཿ་ཧུྃ་ཧཱུྃ་ཕཊ། ཨོྃ་ལངྐེ་ཤྭ་རེ་ཧུྃ་ཧཱུྃ་ཕཊ། ཨོྃ་བཛྲ་དེ་ཧ་ཕེཾ་ཕེཾ་ཧུྃ་ཧཱུྃ་ཕཊ། ཨོྃ་དྲུ་མཙྪ་ཡེ་ཧུྃ་ཧཱུྃ་ཕཊ། ཨོྃ་ཨངྐུ་རི་ཀེ་ཕཊ་ཕཊ་ཧཱུྃ་
ཧཱུྃ་ཕཊ། ཨོྃ་ཨཻ་ར་ཝ་ཏི་ཧུྃ་ཧཱུྃ་ཕཊ། ཨོྃ་བཛྲ་ཛ་ཊི་ལི་ད་ཧ་ད་ཧ་ཧཱུྃ་ཧཱུྃ་ཕཊ། ཨོྃ་མ་ཧཱ་བྷཻ་ར་བེ་ཧཱུྃ་ཧཱུྃ་ཕཊ། ཨོྃ་མ་ཧཱ་བཱི་ར་པ་ཙ་པ་ཙ་ཧུྃ་ཧཱུྃ་ཕཊ། ཨོྃ་བཱ་ཡུ་བེ་གེ་ཧུྃ་ཧཱུྃ་ཕཊ། ཨོྃ་བཛྲ་ཧཱུྃ་ཀཱ་ར་བྷཀྵ་བྷཀྵ་བ་ས་རུ་དྷི་ར་ཨནྟྲ་མཱ་ལཱ་བ་
<pb id="85.138b"/>
ལམྦི་ནི་ཧཱུྃ་ཧཱུྃ་ཕཊ། ཨོྃ་སུ་ར་བྷཀྵི་ཧུྃ་ཧཱུྃ་ཕཊ། ཨོྃ་སུ་བྷ་དྲེ་གྲྀཧྞ་གྲྀཧྞ་ས་པྟ་པཱ་ཏཱ་ལ་ག་ཏ་བྷཱུ་ཛྃ་གྃ་སརྦཾ་བཱ་ཏརྫྫ་ཡ་ཏརྫྫ་ཡ་ཧུྃ་ཧཱུྃ་ཕཊ། ཨོྃ་ཤྱཱ་མ་དེ་བི་ཧཱུྃ་ཧཱུྃ་ཕཊ། ཨོྃ་བཛྲ་བྷ་དྲ་ཨཱ་ཀཌྜྷ་ཨཱ་ཀཌྜྷ་ཧུྃ་ཧཱུྃ་ཕཊ། ཨོྃ་སུ་བྷ་དྲེ་ཧུྃ་ཧཱུྃ་ཕཊ། ཨོྃ་མ་ཧཱ་
བྷཻ་ར་བ་ཧྲཱིཾ་ཧྲཱིཾ་ཧུྃ་ཧཱུྃ་ཕཊ། ཨོྃ་ཧ་ཡེ་ཀརྞྞེ་ཧཱུྃ་ཧཱུྃ་ཕཊ། ཨོྃ་བི་རུ་བཱཀྵི་ཛྙཽྃ་ཛྙཽྃ་ཧུྃ་ཧཱུྃ་ཕཊ། ཨོྃ་ཁ་གཱ་ན་ནེ་ཧུྃ་ཧཱུྃ་ཕཊ། ཨོྃ་མ་ཧཱ་བ་ལ་ཀྵྨཱྃ་ཀྵྨཱྃ་ཧུྃ་ཧཱུྃ་ཕཊ། ཨོྃ་ཙཀྲ་བེ་གེ་ཧུྃ་ཧཱུྃ་ཕཊ། ཨོྃ་རཏྣ་བཛྲ་ཧཱྃ་ཧཱྃ་ཧཱུྃ་ཧཱུྃ་ཕཊ། ཨོྃ་ཁཎྜ་རོ་ཧི་ཧཱུྃ་ཧཱུྃ་ཕཊ། 
ཨོྃ་ཧ་ཡ་གྲཱི་བ་ཧཱིཾ་ཧཱིཾ་ཧཱུྃ་ཧཱུྃ་ཕཊ། ཨོྃ་ཤཽཎྜི་ནི་ཧུྃ་ཧཱུྃ་ཕཊ། ཨོྃ་ཨཱ་ཀཱ་ཤཱ་གརྦྷ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཨོྃ་ཙཀྲ་ཝརྨི་ཎི་ཧཱུྃ་ཧཱུྃ་ཕཊ། ཨོྃ་ཧེ་རུ་ཀ་ཀི་ལི་ཀི་ལི་ཧུྃ་ཧཱུྃ་ཕཊ། ཨོྃ་སུ་བཱི་རེ་ཧུྃ་ཧཱུྃ་ཕཊ། ཨོྃ་པདྨ་ན་ཤྭ་ར་སི་ལི་སི་ལི་ཧཱུྃ་ཧཱུྃ་ཕཊ། ཨོྃ་མ་ཧཱ་བ་ལེ་
ཧུྃ་ཧཱུྃ་ཕཊ། ཨོྃ་བཻ་རོ་ཙ་ན་ཧི་ལི་ཧི་ལི་ཧུྃ་ཧཱུྃ་ཕཊ། ཨོྃ་ཙཀྲ་ཝརྟི་ནི་ཧཱུྃ་ཧཱུྃ་ཕཊ། ཨོྃ་བཛྲ་སཏྭ་དྷི་ལི་དྷི་ལི་ཧུྃ་ཧཱུྃ་ཕཊ། ཨོྃ་མ་ཧཱ་བཱི་རྱེ་ཧུྃ་ཧཱུྃ་ཕཊ། ཨོྃ་ཀཱ་ཀཱ་སྱཻ་ཧུྃ་ཧཱུྃ་ཕཊ། ཨོྃ་ཨུ་ལཱུ་ཀཱ་སྱེ་ཧུྃ་ཧཱུྃ་ཕཊ། ཨོྃ་ཤྭཱ་ནཱ་སྱཻ་ཧཱུྃ་ཧཱུྃ་ཕཊ། ཨོྃ་སཱུ་ཀ་རཱ་སྱཻ་ཧཱུྃ་ཧཱུྃ་ཕཊ། ཨོྃ་ཡ་མ་དཱ་ཌྷི་ཧཱུྃ་ཧཱུྃ་ཕཊ། 
ཨོྃ་ཡ་མ་དཱུ་ཏི་ཧཱུྃ་ཧཱུྃ་ཕཊ། ཨོྃ་ཡ་མ་དཾ་ཧུྃ་ཧཱུྃ་ཕཊ། ཨོྃ་ཡ་མ་མ་ཐ་ནི་ཧུྃ་ཧཱུྃ་ཕཊ། འདི་དག་ཇི་ལྟའི་རིམ་པ་ཡིས། །དུང་ཆེན་ཕྲེང་བ་བླངས་ནས་སུ། །ལག་གཡོན་མཐེ་བོང་སྲིན་ལག་གིས། །གསང་སྔགས་དག་ནི་བཟླས་པ་བྱ། །དུས་བཞིར་ཇི་ལྟར་འདོད་པ་རུ། །རྣལ་
འབྱོར་པས་ནི་བཟླས་པ་བྱ། །བསྒོམ་པ་རྩེ་གཅིག་བྱ་བ་སྟེ། །དམ་ཚིག་དང་ནི་དམ་ཚིག་སྦྱོར། །བཟའ་དང་བཟླས་པ་བསྡུས་ནས་སུ། །ཆོ་ག་བཞིན་དུ་གཏོར་མ་སྦྱིན། །དཀྱིལ་འཁོར་ལ་ནི་ཅི་བདེ་བར། །གཅེར་བུ་སྐྲ་གྲོལ་འདུག་
པ་ཡིས། །བརྟུལ་ཞུགས་ཅན་གྱིས་གཏོར་མ་སྦྱིན། །རྐང་པ་གཡས་བརྐྱང་གནས་ནས་སུ། །མཉམ་པར་བཞག་སྟེ་ཕྱག་རྒྱ་བཅིང་། །མཛུབ་མོ་མདུད་བྱས་གུང་མོ་ངེས་པར་སྦྱར། །མཐེ་བོང་རྡོ་རྗེ་བརྟན་པོར་རབ་ཏུ་
སྦྱར། །དཔྲལ་བའི་དབུས་ཀྱི་ཕྱོགས་སུ་རབ་གཞག་ནས། །བཅུ་ཞིང་གཅུ་ཞིང་བསྐོར་ནས་འདི་བརྗོད་དོ། །ཨོྃ་ཨཱ་ར་ལི་ཧོཿཛཿཧཱུྃ་བྃ་ཧོཿབཛྲ་ཌཱ་ཀི་ནཱི་ས་མ་ཡ་སྟྭྃ་ཏྲི་ཤྱ་ཧོཿ འདི་ནི་གསུམ་དང་བཞི་དང་ནི། །ལྔ་ཡི་བར་དུ་
<pb id="85.139a"/>
བརྗོད་པར་བྱ། །སྐྲ་གྲོལ་གཅེར་བུར་བྱུང་བ་ཡིས། །རྣལ་འབྱོར་མཐོ་བའི་གནས་ནས་ལངས། །ལྷོ་ཕྱོགས་ཁ་བལྟས་གནས་པ་ཡིས། །མཚན་ཕྱེད་དུ་ནི་གཏོར་མ་སྦྱིན། །ཅི་ལྟའི་ལས་ཀྱི་རྗེས་འབྲང་
ནས། །དེ་ཉིད་གསུམ་གྱིས་མངོན་བསྔགས་ཏེ། །རྡོ་རྗེ་ཐལ་མོ་གྱེན་ཕྱེ་ནས། །གསང་སྔགས་འདི་དག་རབ་ཏུ་བརྗོད། །ཨོྃ་ཁ་ཁ་ཁཱ་ཧི་ཁཱ་ཧི། སརྦ་ཡཀྵ་རཱཀྵ་ས། བྷཱུ་ཏ་པྲེ་ཏ། པི་ཤཱ་ཙ། ཨུན་མཱ་ན་ད། ཨ་པ་སྨཱ་ར། ཌཱ་ཀི་
ནྱཱ་ད་ཡཿ། ཨི་མྃ་བ་ལིཾ།  གྷྲྀཧྞྃ་ཏུ།  ས་མ་ཡ་རཀྵན་ཏུ།  མ་མ་སརྦ་སིད་དྷི་མྨེ།   པྲ་ཡཙྪན་ཏུ་ཡ་ཐཻ་བྃ། ཡ་ཐེཥྚྃ། བྷུ་ཛ་ཐཱ། པི་པཱ་ཐཱ།   མཱ་ཏི་ཀྲ་མ་ཐཱ། མ་མ་སརྦ་ཀཱ་ར་ཏཱ་ཡསད་སུ་ཁྃ་བི་ཤུད་དྷ་ཡ། ས་ཧ་ཡི་ཀཱ་བྷ་ཝན་ཏུ་ཧུྃ་ཧཱུྃ་ཕཊ་སྭཱ་ཧཱ། 
དཔའ་བོ་རྣལ་འབྱོར་མ་ཐམས་ཅད། །བདེ་ཆེན་མཚན་གྱིས་གར་མཛད་ཅིང་། །བཅོམ་ལྡན་སྐུ་གསུང་ཐུགས་ལ་བཞུགས། །ཨཱ་ལི་ཀཱ་ལི་མཉམ་བྱས་ཏེ། །དེར་ནི་རེ་ཕའི་སྦྱོར་བ་ཡིས། །སྟེང་དུ་འབར་བའི་རེ་ཕ་ནི། །
འོག་ཏུ་འཛག་པར་བྱེད་པ་ཡིན། །འཛག་པའི་ཁུ་བའི་ཚུལ་ཅན་ནི། །འཆི་མེད་ཐིགས་པའི་གཟུགས་སུ་འགྱུར། །བསྲུབ་དང་བསྲུབ་པ་ཡང་དག་སྦྱོར། །ཡེ་ཤེས་མེ་ལ་ལས་ཀྱི་རླུང་། །རབ་ཏུ་བསྐྱོད་པར་བྱས་པ་ཡིས། །
ལྟེ་བའི་དཀྱིལ་འཁོར་དུད་པ་འབྱུང་། །འོད་ཟེར་དག་ནི་འབར་བར་བྱེད། །དམ་ཚིག་འཁོར་ལོ་དེས་དེ་བཞིན་གཤེགས་པ་ཐམས་ཅད་དག་བསྲེགས་ནས། དེ་བཞིན་གཤེགས་པ་ཐམས་ཅད་ཀྱི་ལོངས་སྤྱོད་ཀྱི་འཁོར་ལོར་སོང་
སྟེ། ཐབས་དེས་ལན་གསུམ་དུ་སྐོར་བ་བྱས་ནས། སྨིན་མཚམས་ཀྱི་མཛོད་སྤུ་ནས་གནད་འབྱེད་པའི་སྒོ་ལས་འདས་ཏེ། བྱུང་ནས་ཕྱོགས་བཅུ་འཇིག་རྟེན་གྱི་ཁམས་སུ་དེ་བཞིན་གཤེགས་པ་རྣམས་བཞུགས་པ་ལ་ཡེ་ཤེས་ལྔའི་
བདུད་རྩི་བླངས་ཏེ། སྤྱི་བོའི་གཙུག་གསེར་སྒོ་ཛཱ་ལན་དྷ་ར་ཞེས་བྱ་བར་ཞུགས་ཏེ། སོའི་མཚམས་ཀྱི་བུ་གའི་ནང་དུ་སོང་ནས་ལོངས་སྤྱོད་ཀྱི་འཁོར་ལོར་ངལ་བསོས་ནས་བསྲེགས་པའི་དེ་བཞིན་གཤེགས་པ་ཐམས་ཅད་ཀྱི་དགའ་