<pb id="90.31a"/>
<sutra id="J441"/><head n="1" t="བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ཞེས་བྱ་བ།"/><head n="2" t="དང་པོ། རབ་ཏུ་དགའ་བའི་གླེང་གཞིའི་ལེའུ།" type="lewu" zh="83.232"/>༄༅།  །རྒྱ་གར་སྐད་དུ། <stitle n="450">བྷ་ག་བཱན་བཛྲ་པཱ་ཎི་གུ་ཧྱ་ཨ་བྷི་དེ་ཤ་ཏན་ཏྲ་རཱ་ཛ་ནཱ་མ། </stitle>བོད་སྐད་དུ། <ttitle n="450">བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ། ཞེས་བྱ་བ། </ttitle><bampo n="450.1"/>དཔལ་གསང་བའི་བདག་པོ་ཕྱག་ན་རྡོ་རྗེ་ལ་ཕྱག་
འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ལྕང་ལོ་ཅན་གྱི་ཕོ་བྲང་ན། སངས་རྒྱས་གང་གཱའི་ཀླུང་གི་བྱེ་མ་དང་མཉམ་པའི་ཚོགས་དང་བྱམས་པ་ལ་སོགས་པ་བྱང་ཆུབ་སེམས་དཔའི་ཚོགས་དང་རིག་
པའི་ཁྲོ་བོའི་ཚོགས་དཔག་ཏུ་མེད་པ་དང་། ལྷ་མ་ཡིན་གྱི་ཚོགས་དང་། གནོད་སྦྱིན་ལྔ་བརྒྱ་དང་བཅས་ཏེ་ཐབས་གཅིག་ཏུ་བཞུགས་སོ། །དེའི་ཚེ་བཅོམ་ལྡན་འདས་བདུད་ཐམས་ཅད་འཇོམས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་བྱང་
ཆུབ་སེམས་དཔའ་ལག་ན་རྡོ་རྗེས་བླ་གོས་ཕྲག་པ་གཅིག་ལ་གཟར་ཏེ། ཕྱག་འཚལ་ནས་འདི་སྐད་ཅེས་གསོལ་ཏོ། །ཀྱེ་མ་གསང་བའི་རྡོ་རྗེ་འཛིན། །ཏིང་འཛིན་རྒྱལ་པོ་མི་གཡོ་ལས། །ཅིག་ཅར་བཞེངས་ཏེ་གསང་བའི་མཆོག །ཡེ་ཤེས་ལྔ་ཡི་སྤྱོད་ཡུལ་གྱི། །སྐུ་
གསུང་ཐུགས་ཀྱི་གསང་བ་མཆོག །ཇི་ལྟར་བསྒྲུབ་པའི་རིམ་པ་དང་། །ལས་ཀྱི་བྱ་བ་མདོར་བསྡུས་ཏེ། །གང་ཟག་ཇི་ལྟ་བུས་སྒྲུབ་ཅིང་། །རིག་པའི་རྒྱལ་པོ་མཆོག་གྱུར་པ། །བཅོམ་ལྡན་འདས་ཀྱིས་ལེགས་པར་གསུངས་ཞེས་ཞུས་པ་དང་། བཅོམ་ལྡན་འདས་མཉམ་པར་བཞགས་པ་ལས་
ལངས་ཏེ། ཐུགས་ཀར་ཡེ་ཤེས་ལྔ་མི་ཕྱེད་པའི་རྡོ་རྗེ་ལན་གསུམ་དུ་གསོར་བས་འཇིག་རྟེན་གྱི་ཁམས་ཐམས་ཅད་འགུལ་བ་དང་། ལྡེག་པ་ལ་སོགས་པ་ཀུན་དུ་འཁྲུགས་ཏེ། གདུག་པ་ཅན་འདུལ་བ་ཞེས་བྱ་བའི་འོད་ཟེར་བཀྱེ་ནས་སླར་ཐུགས་ཀར་ཐིམ་པ་ལས་
རྡོ་རྗེའི་ལྟེ་བ་ནས་ཡུམ་དཔའ་མོ་རྡོ་རྗེ་བདེ་མ་ཞེས་བྱ་བ་བྱུང་སྟེ། རང་གི་སྟོན་པ་ལ་གཡས་ཕྱོགས་སུ་བསྐོར་བ་ལན་གསུམ་བྱས་ནས། ཕྱག་བྱས་ཐལ་མོ་སྦྱར་ཏེ་འདི་སྐད་ཅེས་གསོལ་ཏོ། །ཁྱོད་ཀྱི་སྐུ་གསུང་ཐུགས་ཀྱི་ནྀ། །གསང་བའི་དམ་པ་གང་ཡིན་པ། །རྡོ་རྗེ་འཛིན་
པས་ལེགས་པར་གསུངས། །འདི་ནི་རྙེད་དཀའ་རྒྱུད་ཆེན་ཏེ། །རིན་ཆེན་ལྟ་བུར་འདོད་འབྱུང་བ། །གྲངས་མེད་ཚོགས་ལས་བྱུང་བ་འདི། །ཐུགས་རྗེའི་རང་བཞིན་སྟོང་པ་ལས། །བཅོམ་ལྡན་ཁྱོད་ཀྱིས་བཤད་དུ་གསོལ་ཞེས་ཞུས་པ་དང་། ཞལ་འཛུམ་པ་
<pb id="90.31b"/>
མཛད་ནས་བྱམས་པ་རྣམ་པར་འཕྲུལ་པ་ཞེས་བྱ་བའི་འོད་ཟེར་གྱིས་འཇིག་རྟེན་ཁྱབ་པར་བྱས་ཏེ། ཚུར་འདུས་ནས་རང་གི་ཞལ་དུ་ཐིམ་པ་དང་། དཔའ་མོ་རྡོ་རྗེ་བདེ་མ་ཁྱོད། །སྟོང་པའི་རང་བཞིན་བདག་མེད་མས། །ཇི་ལྟར་ཞུས་བཞིན་བཤད་
པར་བྱ། །གུས་པར་ཉོན་ལ་ལེགས་པར་ཟུང་། །རྡོ་རྗེ་འཆང་གི་སྐུ་གསུང་ཐུགས། །མི་ཕྱེད་སྟོང་པའི་རང་བཞིན་ལས། །ཐུགས་རྗེ་སྣ་ཚོགས་ཐབས་ཚུལ་ཏེ། །འདི་ནི་རབ་ཏུ་རྟོགས་དཀའ་བས། །འདས་དང་ད་ལྟར་བཞུགས་པ་དང་། །མ་འོངས་སངས་རྒྱས་སྤྱོད་ཡུལ་
ཡིན། །བསམ་གྱིས་མི་ཁྱབ་རྣམ་པར་དག །བརྗོད་མེད་མི་གཡོ་འདུས་མ་བྱས། །ནམ་མཁའ་དྲི་མེད་ཆོས་ཀྱི་སྐུ། །དུས་གསུམ་དུས་མེད་རྟོགས་པའི་མཆོག །འདི་ལ་ཇི་ལྟར་བསྟན་དུ་ཡོད། །འོན་ཀྱང་སྙིང་རྗེའི་རང་བཞིན་པས། །
ཐབས་དང་ཤེས་རབ་རང་བཞིན་ནི། །གཉིས་མེད་གཉིས་ཀྱི་ཐབས་ཚུལ་རིག །འདི་ནྀ་གསང་བ་དམ་པ་སྟེ། །དེ་ཉིད་གཞན་ལ་མངོན་བསྟན་པས། །གདུལ་བྱ་ཚིམ་འགྱུར་རྒྱལ་པོ་བཞིན། །རང་འདོད་འབྲས་བུ་འབྱུང་འགྱུར་བས། །གསང་བ་མངོན་པར་བསྟན་
པ་ཡི། །རྒྱུད་ཆེན་རྒྱལ་པོ་བཤད་པར་བྱ། །ཨེ་མ་ཧོ། མི་ཕྱེད་རྡོ་རྗེ་གསང་བའི་མཆོག །ཨེ་མ་ཧོ། ཐབས་དང་ཤེས་རབ་གཉིས་མེད་པའི། །སྣ་ཚོགས་ནོར་བུ་རྒྱུད་ཆེན་འདི། །རང་གི་གསང་བ་དམ་པ་ཡིན། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་
རྒྱུད་ཀྱི་རྒྱལ་པོ་ལས་རབ་ཏུ་དགའ་བའི་གླེང་གཞིའི་ལེའུ་སྟེ་དང་པོའོ།།  །།<head n="2" t="གཉིས་པ། སྒྲུབ་པ་པོའི་གང་ཟག་བསྟན་པའི་ལེའུ།" type="lewu" zh="83.234"/>དཔའ་མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་ཆེན་པོ་ཁྱོད་བསྒྲུབ་པའི་གང་ཟག་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། མཛེས་མ་ཁྱོད་ཀྱིས་ཞུས་པ་ལེགས། །
ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ང་ཉིད་སྒྲུབ་པའི་གང་ཟག་ནི། །སྙིང་རྗེ་ལྡན་ཞིང་ཤེས་རབ་ཆེ། །བཟོད་ལྡན་བརྩོན་འགྲུས་ཕུན་སུམ་ཚོགས། །བསླབ་པ་གསུམ་ལྡན་དད་པས་བརྒྱན། །
དཔའ་ཞིང་གསང་བའི་སྤྱོད་པ་ཤེས། །གུས་ཤིང་གཡོ་མེད་སྐྱབས་གནས་གསུམ། །རྟག་ཏུ་མཆོད་ཅིང་ཡེངས་པ་མེད། །ལྷག་པའི་ལྷ་ལ་ཡིད་ཆེས་ཤིང་། །ཕྱི་ནང་གསང་བའི་དབང་ཐོབ་ལ། །དམ་ཚིག་བརྡ་དོན་ངེས་པར་འཛིན། །དེ་ལྟས་སྒྲུབ་པ་བྱས་གྱུར་ན། །
<pb id="90.32a"/>
ཡུན་མི་རིང་བར་ང་ཉིད་ཀྱི། །གསང་གསུམ་ལ་ནི་མཁས་འགྱུར་ཏེ། །འབད་པས་ཐོབ་པའི་འབྲས་བུ་ནི། །སྐལ་ལྡན་དེ་ཡི་སྙིང་ལ་གནས་ཞེས་གསུངས་སོ། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་
བསྟན་པའི་རྒྱུད་ཀྱི་རྒྱལ་པོ་ལས་སྒྲུབ་པ་པོའི་གང་ཟག་བསྟན་པའི་ལེའུ་སྟེ་གཉིས་པའོ།།  །།<head n="2" t="གསུམ་པ། སྒྲུབ་པའི་གནས་བསྟན་པ་ཞེས་བྱ་བའི་ལེའུ།" type="lewu" zh="83.235"/>དཔའ་མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་སྒྲུབ་པའི་གནས་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། 
མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ང་ཉིད་སྒྲུབ་པའི་གནས་མཆོག་ནི། །དུར་ཁྲོད་བརྒྱད་དམ་ཉེ་བའི་གནས། །དུར་ཁྲོད་ནགས་ཀྱི་
ནང་དུ་ནི། །རི་རྩེ་བྲག་རི་སྔོན་པོའི་མདོག །ཁྲོས་པའི་གཟུགས་འདྲ་བྱང་ལྟ་བ། །མེ་ཏོག་སྔོན་པོ་མཛེས་པ་དང་། །ནེའུ་སིང་དང་ཨུཏྤལ་ནག། །དབེན་ཞིང་ཡིད་འོང་ཉམས་དགའ་བ། །བཀྲ་ཤིས་དཔལ་འཕེལ་དབང་ཡང་འཛིན། །ལྕང་ལོ་ཅན་དང་མིང་མཐུན་པ། །སྣ་
ཚོགས་སྒྲུབ་པའི་གནས་སུ་ཤིས། །ཚྭ་སྒོ་ཆུ་མེད་ཨུ་མའི་གནས། །བརྒྱལ་པོའི་ཕོ་བྲང་ཚོང་དུས་དང་། །ཉན་ཐོས་ལ་སོགས་འདུག་གནས་སུ། །ང་ཉིད་སྒྲུབ་པར་མི་བྱའོ། །སྨིན་པའི་གང་ཟག་རྣམས་ལ་ནི། །གནས་སོགས་བརྟགས་པས་ཅི་ཞིག་བྱ། །ཐམས་
ཅད་བདེ་ཆེན་སངས་རྒྱས་ཀྱི། །ཞིང་ཁམས་རོལ་པས་གནས་པ་ཡིན། །དེ་བས་རིགས་ཀྱིས་བརྟག་པར་བྱ། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱལ་པོ་ལས་སྒྲུབ་པའི་གནས་བསྟན་པ་ཞེས་བྱ་བའི་ལེའུ་སྟེ་གསུམ་པའོ།།  །།<head n="2" t="བཞི་པ། དཔའ་བོ་གཅིག་པ་བསྒྲུབ་པའི་ལེའུ།" type="lewu" zh="83.236"/>དཔའ་མོ་
རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་ཁྱོད། སྒྲུབ་པའི་ཐབས་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡིན་
མཆོག །ཁྱོད་ལ་བཤད་ཀྱིས་ལེགས་པར་ཉོན། །ང་ཉིད་སྒྲུབ་པའི་རིམ་པ་ནི། །སྙིང་རྗེ་ཆེན་པོས་སྔོན་འགྲོ་ཞིང་། །གཞན་གྱི་དོན་ལ་བསླབ་པར་བྱ། །ནམ་མཁའ་རྡོ་རྗེ་ཅན་དམིགས་ལ། །བདེ་བ་ཆེན་པོ་རྣམ་པར་མཆོད། །རྒྱུད་སྦྱང་སངས་རྒྱས་ཚོགས་དག་ལ། །འགྱོད་པ་སྤངས་ཏེ་རྗེས་ཡིད་རང་། །
<pb id="90.32b"/>
མྱ་ངན་འདས་ལ་གསོལ་བར་བྱ། །དམ་པའི་དོན་ལ་བསྐུལ་བྱ་ཞིང་། །རིགས་ཀྱི་ས་བོན་ཆེར་བསྐྱེད་ལ། །ཀུན་ལ་ཁྱབ་བྱ་གཞན་དོན་བསྒྲུབ། །བདག་གི་སྡུག་བསྔལ་མི་བལྟ་ཞིང་། །གཞན་དོན་བདེ་ལ་དགོད་པར་བྱ། །མེ་འོབས་ལྟ་བུར་
གནས་པ་ཡི། །སེམས་ཅན་ཀུན་ལ་སྙིང་རྗེ་བསྒོམ། །སྤྲོས་བྲལ་གཉིས་འཛིན་སྤངས་པ་ཡི། །ཚུལ་ལ་ཡང་དག་བསླབ་པར་བྱ། །སངས་རྒྱས་སེམས་ཅན་གཉིས་མེད་ཅིང་། །དང་པོ་སྟོང་ཞིང་བདག་དང་བྲལ། །སྣང་ཞིང་སྲིད་པའི་ཆོས་རྣམས་ཀུན། །
ངོ་བོ་ཉིད་ཀྱིས་རྣམ་པར་དག །འཐབ་བྲལ་མཁའ་འདྲ་དབུ་མའི་དོན། །དེ་ལྟ་བུ་ཡི་ཆོས་ཉིད་ལ། །སེམས་ཀྱི་རང་བཞིན་གཉིས་སུ་མེད། །མ་རྟོགས་ལོག་པའི་སེམས་ཅན་ལ། །སྡུག་བསྔལ་ཀུན་དང་དབྲལ་བའི་ཕྱིར། །སྙིང་རྗེ་ཆེན་པོ་
བསྒོམ་པར་བྱ། །རང་གི་སེམས་ཉིད་ཡི་གེ་ཧཱུྃ། །སངས་རྒྱས་ཐམས་ཅད་བསྐྱེད་པའི་མ། །ཆུ་སྐྱེས་ཐབས་དང་ཤེས་རབ་ལྡན། །མཐའ་གཉིས་སྤངས་པ་གདན་དང་བཅས། །གཉིས་མེད་རྡོ་རྗེའི་རང་བཞིན་ཏེ། །སྙིང་རྗེས་སྦྱངས་ནས་གསུམ་པ་རྫོགས། །སྐུ་མདོག་
ནག་པོ་ཞལ་གཅིག་པ། །ཕྱག་གཉིས་གཡས་པ་རྡོ་རྗེ་འཛིན། །སྣུན་པའི་སྟོབས་ཅན་རྡོ་རྗེ་འབར། །གཡོན་པས་དྲིལ་བུ་ཀུར་སྟེན་ཏེ། །སྒེག་པའི་ཚུལ་ཅན་ནམ་མཁར་གདེངས། །རིན་ཆེན་ཆུ་འཛིན་རྒྱན་དང་ལྡན། །སྟག་ལྤགས་དར་གྱིས་སྐུ་ལ་རྒྱན་རྦ། །
གཡས་བསྐུམ་གཡོན་བརྐྱང་བདུད་ལ་བརྫིས། །སྤྱན་གསུམ་གདུག་པའི་མཆེ་བ་གཙིགས། །བསྐལ་པའི་མེ་འོད་ནང་དུ་བཞུགས། །ཡི་གེ་གསུམ་གྱི་གནས་གསུམ་པོ། །ལྷར་བྱས་སྐྱེ་མཆེད་བྱིན་གྱིས་བརླབ། །གནས་སུ་ཁྲོ་བོའི་ཡིག་འབྲུ་
བསྐྱེད། །སྤྲུལ་པ་དཔག་མེད་ཕྱོགས་བཅུར་འགྱེད། །ཡི་གེ་བཞི་ཡིས་ཡེད་ཤེས་དབབ། །རིགས་བདག་ལ་སོགས་སངས་རྒྱས་ཀྱིས། །དབང་བསྐུར་བྱིན་བརླབས་ཅོད་པན་བསམ། །དེ་ཡི་ཏིང་འཛིན་འབྱུང་བའི་རྒྱུ། །ཆོ་ག་གསུམ་པའི་སེམས་དཔའ་ཡིས། །
གཞན་དོན་རྒྱུན་མི་འཆད་པར་བསྒོམ། །ཡང་ན་གསུང་གི་ཡིག་འབྲུས་མཚན། །ཕྲིན་ལས་ཐོགས་མེད་རྣལ་འབྱོར་བཟླས། །འདི་ནི་རྣམ་དག་རིག་པ་སྟེ། །རྟག་ཏུ་མ་ཉམས་འབྲས་བུར་ལྡན། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་
<pb id="90.33a"/>
རྒྱུད་ཀྱི་རྒྱལ་པོ་ལས་དཔའ་བོ་གཅིག་པ་བསྒྲུབ་པའི་ལེའུ་སྟེ་བཞི་པའོ།།  །།<head n="2" t="ལྔ་པ། དཀྱིལ་འཁོར་བསྐྱེད་པའི་ལེའུ།" type="lewu" zh="83.237"/>དཔའ་མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་གི་དཀྱིལ་འཁོར་བསྒོམ་པའི་ཐབས་ཇི་ལྟ་བུ་ལགས་བཅོམ་ལྡན་འདས་ཀྱིས་
བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མའི་མཆོག །ཁྱོད་ལ་བཤད་ཀྱིས་ལེགས་པར་ཉོན། །སྐད་ཅིག་མ་ཡིས་ལྷར་བསམ་ནས། །སྙིང་ཀར་ཉི་མའི་རིག་པ་ཧཱུྃ། །འོད་ཀྱི་རང་བཞིན་
སྣོད་བཅུད་རྣམས། །སྦྱངས་ཏེ་སངས་རྒྱས་ས་ལ་གཞག །འོད་ཟེར་གཉིས་པས་སངས་རྒྱས་དང་། །བྱང་སེམས་དཀྱིལ་འཁོར་དགུག་བྱ་སྟེ། །ཕྱག་བྱ་ཧཱུྃ་ལས་ལྷ་མོ་བསམ། །མེ་ཏོག་ལ་སོགས་པས་མཆོད་ལ། །ཐ་དད་པ་ཡི་མཆོད་པ་ཆེ། །དེ་འོད་དཔག་མེད་
ལྷ་མོ་ཡིས། །རེག་བྱ་ཐ་མི་དད་པས་མཆོད། །སྡིག་བཤགས་རྗེས་སུ་ཡི་རང་དང་། །གསོལ་ཞིང་སྐྱབས་འགྲོ་བདག་ལུས་དབུལ། །སེམས་བསྐྱེད་དགེ་བ་བསྔོ་བར་བྱ། །དེ་རྗེས་དང་པོ་བྱམ་པ་སྟེ། །གཉིས་པ་སྙིང་རྗེ་གསུམ་པ་དགའ། །ཀུན་གྱི་མཐའ་ལ་བཏང་སྙོམས་
སོ། །སྦྱངས་གཞི་སྔགས་ཀྱིས་ཕྱི་ནང་ཀུན། །སྟོང་པར་བྱས་ཏེ་རང་ལུས་ཀྱང་། །དབང་པོའི་གཞུ་འདྲ་སྲིད་འཛིན་གྱི། །གནས་སུ་ཧཱུྃ་བསམ་དེ་འོད་བཅས། །ཙམ་ལས་བྱུང་བའི་འཁོར་ལོ་སྟེ། །རྩིབས་བཅུ་ལ་ནི་ཉི་མ་བསམ། །དབུས་སུ་ཧཱུྃ་ལས་གནོད་མཛེས་བསྐྱེད། །
དེ་ལས་ཧཱུྃ་འཕྲོས་ཁྲོ་བཅུ་ཡང་། །རང་རང་ས་ལ་གསལ་བར་བསྐྱེད། །སྔགས་པས་བགེགས་མེད་གྱིས་ཤིག་པར། །དེ་ལ་བཀའ་ལུང་བསྒོ་བར་བྱ། །ཞལ་བཞིའི་གསང་སྔགས་དྲན་པ་ཡིས། །མཐེ་བོང་སྡིགས་འཛུབ་སྦྱར་ནས་ནི། །ཕྱོགས་བཅུར་བརྡ་ནི་བསྟན་པར་བྱ། །
ཨོྃ་སུྃ་བྷ་ནི་སུྃ་བྷ་ནི་ཧཱུྃ་ཧཱུྃ་ཕཊ། ཨོྃ་གྲྀཧྞ་གྲྀཧྞ་ཧཱུྃ་ཧཱུྃ་ཕཊ། ཨོྃ་གྲཱིཧྞཱ་པ་ཡ་གྲཱིཧྞཱ་པ་ཡ་ཧཱུྃ་ཧཱུྃ་ཕཊ། ཨོྃ་ཨཱ་ན་ཡ་ཧོ་བྷ་ག་བཱནེ་བི་དྱཱ་རཱ་ཛཱ་ཡ་ཧཱུྃ་ཧཱུྃ་ཕཊ། སྔགས་ཀྱི་རྒྱལ་པོ་འདི་བརྗོད་པས། །ལུས་ངག་སེམས་ལས་བྱུང་བ་ཡི། །བགེགས་ཀུན་གྱི་ནི་
མགོ་སྟེངས་སུ། །རྡོ་རྗེ་ཕུར་པ་གཟུགས་པར་བྱ། །ཨོྃ་གྷ་གྷ་གྷཱ་ཏ་ཡ་གྷཱ་ཏ་ཡ་སརྦ་དུཥྚན་བིགྷྣཱན་ཧཱུྃ་ཧཱུྃ་ཕཊ། ཀཱི་ལ་ཡ་ཀཱི་ལ་ཡ་སརྦ་པཱ་པྃ་ཨཱཛྙཱ་པ་ཡ་ཏི་ཀཱ་ཡ་བཱ་ཀ་ཙིཏྟ་བཛྲ་ཀཱི་ལ་ཡ་ཧཱུྃ་ཕཊ། རྡོ་རྗེ་ཐོ་བས་བརྡུང་བྱ་སྟེ། །ཨོྃ་བཛྲ་མུད་ག་ར་བཛྲ་ཀཱི་ལ་ཡ་
<pb id="90.33b"/>
ཨཱ་ཀོ་ཊ་ཡ་ཧཱུྃ་ཕཊ། སྤྱི་བོར་བཏབ་པས་ངེས་པར་རླག །སླར་འདུས་ཕྱོགས་མཚམས་མ་ལུས་པར། །ས་གཞི་ར་བ་དྲ་བ་དང་། །གུར་བཅིང་བ་དང་བླ་རེ་དང་། །མདའ་དང་མེ་ཡི་འོད་འབར་བསྒོམ། །ཨོྃ་བཛྲ་མེ་དི་ནི་བཛྲི་བྷཱ་བ་བཛྲ་བན་དྷ་བན་དྷ་ཧཱུྃ་ཨོྃ་བཛྲ་
པྃ་ཙ་ར་ཧཱུྃ་ལྂ་ཧཱུཾ་ཨོྂ་བཛྲ་བི་ཏཱ་ན་ཧཱུྃ་ཁཾ་ཧཱུཾ། ཨོྃ་ཤ་ར་ཛཱ་ལ་ཏྲྃ་སྃ་ཏྲྃ། ཨོྃ་བཛྲ་ཛྭཱ་ལ་ཨ་ན་ལཱརྐ་ཧཱུྃ་ཧཱུྃ་ཧཱུྃ། རིམ་པས་བརྗོད་ལ་སྙིང་རྗེ་ཡི། །བདག་ཉིད་གཞན་ལ་ཕན་འདོད་པ། །སྨོན་ལམ་ལས་འབྱུང་རྫུ་འཕྲུལ་མཆོག །ཡང་ལས་བྱུང་བ་གཞུ་འདྲ་བ། །
སྔོན་པོ་བ་དན་ལྡན་པ་བསམ། །དེ་སྟེང་རམ་བྱུང་རྒོད་མའི་ཁ། །གྲུ་གསུམ་དམར་པོ་འོད་འབར་བ། །བམ་ལས་སྐྱེས་པ་ཟླུམ་པོ་སྟེ། །དཀར་པོ་འཁྱིལ་པའི་ཚུལ་དུ་བསམ། །དེ་ལས་སྐྱེས་པ་དབང་ཆེན་ཏེ། །ལམ་སྐྱེས་སེར་པོ་རྡོ་རྗེའི་རྒྱུ། །གྲུ་བཞི་འོད་
ཟེར་འབར་བ་བསམ། །དེ་སྟེང་ཙྃ་ལས་ཆོས་ཀྱི་འཁོར། །ལྟེ་བར་བྲུམ་ལས་གཞལ་ཡས་ཁང་། །གྲུ་བཞི་སྒོ་དང་རྟ་བབ་བཅས། །དྲ་བ་ཕྱེད་དང་དྲ་བས་བརྒྱན། །ཕྲེང་བ་རིན་ཆེན་རྡོ་རྗེ་དང་། །མཛེས་པའི་བ་དན་བཅས་པ་བསམ། །དེ་ནང་པམ་ལས་ཆུ་སྐྱེས་ནི། །
གེ་སར་འདབ་མར་བཅས་པའི་སྟེང་། །ཉི་མ་ཀཱ་ལི་འོད་འབར་ཚེ། །སྟེང་དུ་ཟླ་བ་ཨཱ་ལི་བསིལ། །ཁ་སྦྱར་བར་དུ་ཧཱུྃ་དང་ཨཱ། །ནག་ཅིང་དམར་བའི་རྣམ་པ་ལ། །དེ་ལས་པད་མ་རྡོ་རྗེ་བསམ། །སླར་ཡང་ཡི་གེས་འགྲོ་བ་སྦྱངས། །ཧཱུྃ་གིས་མི་བསྐྱོད་ཐུགས་རྣམས་བསྡུ། །
ཨ་ཡིས་འོད་དཔག་གསུང་བསྡུས་ལ། །གཉིས་མེད་ཞུ་བས་སྤྲུལ་པ་བསྡུ། །རྡོ་རྗེ་ལས་ནི་ཁྲོ་བོ་སྟེ། །པད་མས་ཁྲོ་མོའི་རྣམ་པར་བསྐྱེད། །ཁྲོ་བོ་མཐིང་ག་ཞལ་གཅིག་པ། །རང་འོད་ལས་བྱུང་ཕྱག་གཉིས་འཁྱུད། །རྡོ་རྗེ་དྲིལ་བུ་ཐབས་ཤེས་རབ། །གཡས་དང་
གཡོན་དུ་བསམ་པར་བྱ། །དབུ་རྒྱན་ལ་སོགས་རིན་ཆེན་ལྡན། །དབུ་སྐྲ་ཁམ་སེར་གྱེན་དུ་འབར། །ནག་པོ་སྦྲུལ་ལུས་ཀླུ་ཆེན་རྒྱད། །སྐུ་སྨད་སྟག་གི་ལྤགས་པས་དཀྲིས། །ཆོས་གོས་སྔོན་པོས་བསྟོད་དཀྲིས་སྟེ། །མཆེ་བ་གཙིག་ཤིང་སྤྱན་གསུམ་དམར། །འདོད་དགུར་སྒྱུར་ཞིང་བརྐྱང་བསྐུམ་ཞབས། །
མཐའ་གཉིས་སྤང་པས་སྟེང་དུ་བཞུག །དེ་ཡུམ་རྡོ་རྗེ་བདེ་མ་ཁྲོ། །དམར་ལྗང་ཞལ་གཅིག་ཕྱག་གཉིས་མ། །གཡས་པ་གྲི་གུག་ཡབ་ལ་འཁྱུད། །གཡོན་པ་ཐོད་པ་བདེ་བ་སྟེར། །གཉིས་མེད་གཡོན་གྱི་ཕྱོགས་ནས་འཁྲིལ། །དེ་རྗེས་སྦྱོར་བའི་སྒྲས་བསྐུལ་ཏེ། །ཤར་ཕྱོགས་པད་མར་ཉི་ཟླ་ལ། །ཧཱུྃ་ལས་ཁམས་གསུམ་རྣམ་པར་རྒྱལ། །དཀར་པོ་ཞལ་
<pb id="90.34a"/>
གཅིག་ཕྱག་བཞི་པ། །གཡས་པ་རྡོ་རྗེ་རྩེ་གསུམ་འཛིན། །གཡོན་པ་དྲིལ་བུ་བེ་ཅོན་ཏེ། །ཁྲོ་བོའི་རྒྱན་ལྡན་བསམས་ནས་ཀྱང་། །འབྱུང་པོའི་ནུས་པ་འཇོམས་པར་བྱེད། །ལྷོ་ཕྱོགས་ཉི་མ་རོ་སྟེངས་སུ། །ཧཱུྃ་ལས་བྱུང་བའི་
ལེགས་ལྡན་གནག །གཡས་པ་གྲི་གུག་གཡོན་ཐོད་པ། །ཞབས་གཉིས་བརྒྱང་བསྐུམ་ཐོད་ཕྲེང་ལྡན། །དགྲ་བོ་གསོད་པའི་ལས་ལ་བརྩོན། །ནུབ་ཏུ་ཀླུ་འདུལ་བདུད་རྩི་འཁྱིལ། །ལྗང་གུ་ཞལ་གཅིག་ཕྱག་བཞི་ཁྲོ། །གཡས་
པ་རྡོ་རྗེ་བྱ་ཁྱུང་དང་། །གཡོན་པ་དབྱུག་ཏོ་ཕུར་བུ་བསྣམས། །ས་འོག་ཀླུ་སོགས་ཟས་སུ་གསོལ། །བྱང་དུ་ཀྵ་ལས་རྣམ་ཐོས་བུ། །ཞལ་གཅིག་ཕྱག་གཉིས་བུམ་སྟེངས་སུ། །མདོག་སེར་གཡས་པ་རྒྱལ་མཚན་བསྣམས། །གཡོན་པས་ནོར་
སྦྱིན་བཟུང་བ་སྟེ། །དབུལ་བ་སེལ་བའི་དོན་ལ་བརྩོན། །སྒོ་མཚམས་ལྷ་ཡི་རང་བཞིན་ལ། །ཡེ་ཤེས་སྤྱན་དྲངས་མཆོད་ལ་གཞུག །དེ་ནི་ཡི་གེ་བཞི་སྦྱོར་ཡིན། །ལུས་ངག་སེམས་ལ་ཡི་གེ་ཡི། །ལྷ་ཡི་མཚན་མ་གདབ་པར་བྱ། །སྐྱེ་མཆེད་
ལྷར་བྱས་ཏིང་འཛིན་གྱི། །ནུས་པ་མི་ཤིགས་ལྷར་བལྟས་ལ། །ཡེ་ཤེས་ལྔ་འདུས་ཡི་གེ་བསམ། །དེ་ཡི་འོད་ཀྱིས་སྤྱན་དྲངས་པའི། །རིག་ལྔ་སྙོམས་འཇུག་བྱིན་བརླབས་ཀྱིས། །མི་བསྐྱོད་རྡོ་རྗེ་དབང་བསྐུར་ཏེ། །
གསང་བ་ཤེས་རབ་ཡེ་ཤེས་ཀྱིས། །རྒྱས་གདབ་རིགས་ལ་བཞི་པ་ཡི། །ཕྱག་རྒྱ་ཆེ་ལ་རིགས་མེད་དོ། །འདི་ནི་གསང་ཆེན་སྐུ་སྒྲུབ་པ། །རིམ་གྱིས་གསལ་ཞིང་རྣམ་པར་དག །རྡོ་རྗེ་འཛིན་པའི་སྐུ་ཐོབ་པ། །ཚེ་གཅིག་
ཉིད་ལ་འགྱུར་བ་ཡིན། །རྟག་ཏུ་གོམ་པའི་སྦྱོར་བ་ཡིས། །ས་སོགས་འཇིག་རྟེན་མ་ལུས་ཀུན། །སྐད་ཅིག་ཉིད་ལ་དབང་དུ་འགྱུར། །གཙུག་ན་རིན་ཆེན་ལ་སོགས་པའི། །གདུག་པ་ཅན་རྣམས་སྙིང་ཡང་འབྱིན། །དགའ་
བོ་ལ་སོགས་ཀླུ་ཆེན་རྣམས། །ཪྟག་ཏུ་དེ་ལ་འདུད་པར་འགྱུར། །ནད་ཀྱི་རིགས་ཀུན་མ་ལུས་འཇོམས། །གནོད་སྦྱིན་མ་ལུས་བཀའ་ཉན་ཅིང་། །ལྷ་སྲིན་མ་ལུས་བྲན་དུ་འགྱུར། །འདི་ནི་གསང་བ་དམ་པ་སྟེ། །
<pb id="90.34b"/>
མཛེས་མ་ཁྱོད་ལ་བཤད་པ་ཡིན། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་དཀྱིལ་འཁོར་བསྐྱེད་པའི་ལེའུ་སྟེ་ལྔ་པའོ།།  །།<head n="2" t="དྲུག་པ། གསང་སྔགས་བསྟན་པའི་ལེའུ།" type="lewu" zh="83.241"/>དཔའ་མོ་རྡོ་རྗེ་བདེ་མས་གསོལ་པ། 
བཅོམ་ལྡན་འདས་རྡོ་རྗེ་འཆང་གི་རིག་པའི་གསང་སྔགས་ཀྱི་དོན་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་
མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །གསང་བ་མཆོག་གི་གསང་བ་སྟེ། །ཕྲིན་ལས་ཐམས་ཅད་རྫོགས་བྱེད་ཅིང་། །སྡུག་བསྔལ་ཀུན་ལས་སྐྱོབ་བྱེད་པའི། །ཨཱ་ལི་
ཀཱ་ལི་མཉམ་སྦྱོར་ལས། །ཐབས་དང་ཤེས་རབ་མཉམ་མེད་པའི། །སྔགས་ཀྱི་དོན་ནི་རྣམ་པ་ལྔ། །སྐུ་གསུང་ཐུགས་ཀྱི་རིགས་པ་དང་། །ཕྲིན་ལས་སྣ་ཚོགས་རིག་པ་དང་། །འཁོར་གྱི་ལས་ཀྱི་རིག་པ་དང་། །འབྱུང་པོ་དགུག་དང་
གསད་པ་དང་། །གཏོར་མ་གཏང་བའི་རིམ་པའོ། །ཨོྃ་བཛྲ་པཱ་ཎི་ཧཱུྃ་ཕཊ། སྭཱ་ཧཱ། ཨོྃ་བཛྲ་ཀྲོ་དྷ་ན་ནཱི་ལྃ་བ་ར་དྷ་ར་བཛྲ་པཱ་ཎི་ཌ་ཧཱུྃ་ཕཊ་སྭཱ་ཧཱ། ཨོྃ་བཛྲ་ཙན་ཌ་མ་ཧཱ་རོ་ཥ་ཎ་ཧཱུྃ་ཕཊ་སྭཱ་ཧཱ། ཏད་ཡ་ཐཱ་བྷོ་བྷོ་པཱན་ནཱ་ག་ཨ་དྷི་པ་ཏ་ཡེ། ཨི་དན་
ནཱི་ལཱཾ་བ་ར་དྷ་ར་ཤ་རཱི་རྃ། བཛྲ་པཱ་ཎི་ཧྲཱྀ་ད་ཡཾ། ཡཿས་མཱ་ཏྲི་ཀྲ་མ་ཐ། ཀུ་ཨུད་སཱད་ནི། བྷ་བི་ཥྱནྟི། ཏད་ཡ་ཐཱ་བུད་དྷ་བུད་དྷ། བི་བུད་དྷ་བུདྡྷ་མ་ཧི་པྲཱ་པ་ཏ། ཧ་ར་ཧ་ར་ནཱ་གཱ་ནཱྃ། པྲཱ་ཧ་ར་ནཱྃ་གཱ་ཎཾ། ཧ་ནཱ་ཙྪིན་ད་ཙྪིན་ད་ནཱ་ག་ཧྲྀ་ད་ཡཱ་ནི། བྷིན་ད་བྷིན་ད་ནཱ་
ག་དྷ་མ་ནི། བི་སི་མ་དྷ་ནཱ་ག་ཤ་རི་རཱྃ། བི་སྥོ་ཊ་ཡ་ནཱ་ག་ནཱ་ནི། ཏད་ཡ་ཐཱ། ཨོྃ་ཨཱཿཧཱུྃ་ཕཊ། ནཱ་ག་བི་དཱ་ར་ཎཱ་ཡ་ཧཱུྃ་ནཱ་གོ་ཏ་སཱ་ད་ནཱ་ཡ་ཧཱུྃ་ཕཊ། ནཱི་ལཱྃ་བཱ་ས་ནཱ་ཡ་ཧཱུྃ་ཕཊ། ཨ་པྲ་ཏི་ཧ་ཏ་བ་ལ་པར་ཀྲ་མཱ་ཡ་ཧཱུྃ་ཕཊ། 
ཀྲྀ་ཏཱན་ཏཱ་ཡ་ཕཊ། ཀྲྀ་ཏཱན་ཏ་རཱུ་པཱ་ཡ་ཕཊ། རོ་ཥ་ཎཱ་ཡ་ཕཊ། ཏྲཱ་ས་ནཱ་ཡ་ཕཊ། ཀུསྨཎ་ཌོདསཱ་ད་ནཱ་ཡ་ཕཊ། པྲེ་ཏ་པི་ཤཱ་ཙ་བི་ནཱ་ཤ་ཀ་རཱ་ཡ་ཕཊ། ཡཀྵ་ཨ་པ་སྨར་བི་ནཱ་ཤ། ཀ་རཱ་ཡ་ཕཊ། ཧ་ས་ཧ་ས། ད་ར་ད་ར། མཱ་ར་ཡ་
<pb id="90.35a"/>
མཱ་ར་ཡ། ནཱ་ཤ་ཡ་ནཱ་ཤ་ཡ། སརྦ་བིགྷྲན་བི་ནཱ་ཤ་ཀ་རཱ་ཡ་ཕཊ། སརྦ་ཤ་ཏྲཱུྃ་སཾ་གྷ་བི་ནཱ་ཤ་ཀ་རཱ་ཡ་ཕཊ། ནཱི་ལཱཾ་བ་ར་དྷ་ར་བཛྲ་པཱ་ཎི་རཱ་ཛྙ་པ་ཡ་ཏི་སྭཱ་ཧཱ། ཨོྃ་བཛྲ་ཏྲཻ་ལོཀྱ་བི་ཛ་ཡ་ཧཱུྃ་ཕཊ། ཨོྃ་ཏྲཻ་ལོཀྱ་བི་ཛ་ཡ་
བིསྨ་སྭཱ་ཧཱ། མཱ་ར་ཡ་ཙིཏྟ་རྦད་རྦད། ཨོྃ་བཛྲ་ཀྲོ་དྷ་མ་ཧཱ་ཀཱ་ལཱ་ཡ་ཧཱུྃ་ཕཊ། ཨོྃ་མ་ཧཱ་ཀཱ་ལ་གུ་ན་ཧྲྀ་ད་ཧཱུྃ་ཕཊ། ཙིཏྟ་ཀྲོ་དྷི་དུན་ཛ་ཛ། ཨོྃ་བཛྲ་ཀྲོ་དྷ་ཨ་མྲྀ་ཏ་ནཱ་ག་ཧཱུྃ་ཕཊ། ཨོྃ་ཨ་མྲྀ་ཏ་ཀུཎ་ཌ་ལི་སི་ཁྃ་ཀུ་རུ་ཧཱུྃ་ཕཊ། 
མཱ་ར་ཡ་རཀྟ་རྔུབས་རྔུབས། ཨོྃ་བཛྲ་ཀྲོ་དྷ་ཀུ་བེ་རཱ་ཛ་ཡ་ཧཱུྃ་ཕཊ། ཨོྃ་ཨཱརྱ་ཛཾ་བྷ་ལ་ཛ་ལེན་དྲཱ་ཡ་ཧཱུྃ་ཕཊ་སྭཱ་ཧཱ། མཱ་ར་ཡ་ཀེ་ཆོམ་ཆོྃམ། མ་ཧཱ་དེ་བ་མཱ་ར་ཡ་སོད། མ་ཧཱ་ནཱ་ག་མཱ་ར་ཡ་ཛ་ཛཿ། མ་ཧཱ་དེ་བི་མཱ་ར་ཡ་ཧ་ན་ཧ་ན། 
མ་ཧཱ་མ་ནུ་མཱ་ར་ཡ་གཏུབས་གཏུབས། མ་ཧཱ་གྲུབ་པ་མཱ་ར་ཡ་ཏིཥྛ་ཏིཥྛ། མ་ཧཱ་ཡཀྵ་མཱ་ར་ཡ་བྷིན་ད་བྷིན་ད་མ་ཧཱ་གན་དྷརྦ་མཱ་ར་ཡ་ཁས་ཁས། མ་ཧཱ་མ་རི་ནི་མཱ་ར་ཡ་ནཱྃ། མ་ཧཱ་ནཱི་ལཱྃ་བ་ར་དྷ་ར་བཛྲ་པཱ་ཎི་ཡཀྵ་ཧཱུྃ། མུ་རུ་
ཏ་མུ་རཏུ་ཧཱུྃ་ཕཊ། མཱ་ར་ཎ་སོད་སོད། མཱ་ར་ཎ་བྱིང་བྱིང་། མཱ་ར་ཎ་རྨུགས་རྨུགས། མཱ་ར་ཎ་ཧ་ལ་ཧ་ལ། མཱ་ར་ཎ་མྱོས་མྱོས། མཱ་ར་ཎ་མྱོས་བྱིང་། མཱ་ར་ཎ་ཐུམ་རིལ་ཛ་ཛ། ཀ་ཀ་རཀྵྃ་ཧཱུྃ་ཧཱུྃ་སྟྭྃ་བྷྱོ་ཛཱ་ཁ་ཁཱ། ཏྀ་རཀྵ་
ཧཱུྃ་ཧཱུྃ་ སྟྭྃབྷྱོ་ཛཱ་ཁ་ཁཱ། ཙ་པ་རཀྵ་ཧཱུྃ་ཧཱུྃ་སྟྭྃ་བྷྱོ་ཛཱ་ཁ་ཁཱ། ཙ་ཀ་རཀྵ་ཧཱུྃ་ཧཱུྃ་སྟྭྃ་བྷྱོ་ཛཱ་ཁ་ཁཱ། མུན་དུ་རཀྵ་ཧཱུྃ་ཧཱུྃ་སྟྭྃ་བྷྱོ་ཛཱ་ཁ་ཁཱ། ཀ་ཀ་རཀྵ་ས་མ་ཡ་བུད་དྷ་ཡ་སྤུ་ཏ་ར་ཙ་པ་རཀྵ་ས་མ་ཡ་བུད་དྷ་ཡ་སྤུ་ཏ་ར། ཙ་ཀ་རཀྵ་ས་མ་ཡ་བུད་དྷ་ཡ་སྤུ་ཏ་ར། ཙ་ཀ་རཀྵ་ས་མ་
ཡ་བུད་དྷ་ཡ་སྤུ་ཏ་ར། མུནྚ་དུ་དུ་རཀྵ་ས་མ་ཡ་བུད་དྷ་ཡ་སྤུ་ཏ་ར། ཧཱུྃ་ཧཱུྃ་ཧྲིལ་ཧྲིལ། དིམ་དིམ། ཕོབ་ཕོབ། ཤ་ར་ཤ་ར། དི་རི་དི་རི་རྦད་རྦད། ཁ་ཐྃ་ཁ་ཐྃ།  ཐུྃ།  ས། ཛ་རེ་ཛ་རེ་བྷྱོ། ཧ་ས་ཧ་ས། ཏེ་པ་ཏེ་པ། ཀྲི་ཏ་ཧ་
ཀྲི་ཏ་ཧ། ཀྲི་ཁུག་ཀྲི་ཁུག །ཚལ་པ་ཚལ་པ། རྦད་ལིང་རྦད་ལིང་། སྲོག་ཚིག་ནན་རྦད། ལུས་དུལ་མཱ་ར་ཡ་རྦད། རྃ་རྃ་ཛྭ་ལ་ཛྭ་ལ་ཤི་ཤི། རྡུལ་བུན་རྦད་སོད། ནཱ་ག་མ་ར་ཡ་ཧཱུྃ་ཕཊ། ཛཿཧཱུྃ་བྃ་ཧཱྃ། དྷ་མ་ཀ་གི་ཏི་ར།
<pb id="90.35b"/>
དྷརྨ་ཏེ་ཤ་ས་མུན་ཛ། དྷརྨ་ཏེ་ཤ་ཏ་ཀ་ར། དྷརྨ་ཏེ་ཤ་ཙ་ཀ་ར། དྷརྨ་ཏེ་ཤ་ས་མ་ཡ། བུད་དྷ་ཡ་པུ་ཏ་ར། ཏེ་པ་ཏེ་པ་ཁ་ཁཱ་རྃ། ཏེ་པ་ཏེ་པ་ཀ་ཙ་རི། ཏེ་པ་ཏེ་པ་མུན་དུ་རི། ཏེ་པ་ཏེ་པ་བུ་སྟྭྃ་ཏ་ར། ཏེ་པ་ཏེ་པ་ས་ཛ་
ས་མུྃ་ཛ། ཙི་ཀ་ར་མུན་དུ་ར་ཁེ། བཛྲ་ཙ་མན་རན་ཛཱ་ཛཱ། ཏེ་ཤ་རྃ། མུན་དུ་ནན། བཛྲ་ཛུ་རུ་ཛུ་རུ་རྃ། ཛུ་རུ་ཛུ་རུ་ས་མུྃ་ཛ་ཛཱ་ཧཱྃ། བཛྲ་གྷེ་ནེ་ཁེ་ཛ། བཛྲ་པུརྞི་ཁེ་ཛ། བཛྲ་མུན་དྷ་རེ་ཁེ་ཛ། ཁ་ཛ་རཱ་ཛ་མུན་དུ་ར་ཁེ། ཁ་ཛ་
ཪྫཱ་མུན་དུ་ར་ས་མུྃ་ཁེ། པད་མ་ར་ཎི་ཁ་ཛ་རཱ་ཛཱ་མུན་དུ་རཱ་ཛཱ་ཁེ། ཁ་ཛ་རཱ་ཛ་མུན་དུ་ར་ས་མུན་ཛ་ར་ཁེ་ཛུ་ཛུ་ཛ་ཛ་ཁཱ་ཧི་ཛ། ཨོྃ་ཀཱ་ཡ་ཝཱ་ཀ་ཙིཏྟ་ཨི་དྃ་བ་ལིང་། བུཉྫ་ཛི་གྷྲ་ཕུལླ་དྷུ་པ་མཱྃ་ས་སེ། ས་ཁནྟི་ཁུན་
ཎི་ཕཊ་ག་ཏ། ཨོྃ་ཨ་མྲི་ཏ་པྲ་ཏ་ཛ་ག་ས་ཀ་རུ་པཱུ་ཛཱ་ཁཱ་ཧཱི། རཀ་ཏ་པི་བ་ཏ་ཀ་ས་རུ་པཱུ་ཛ་ཁཱ་ཧི། དྷཱུ་པེ། པུཥྤེ། ཨ་ལོ་ཀེ། གན་དྷེ་ ནཻ་བི་དྱེ། ཀ་ས་ཀ་རུ་པཱུ་ཛ་ཁཱ་ཧི། ཨོྃ་ཨ་ཀཱ་རོ་མུ་ཁྂ་སརྦ་དྷརྨཱ་ཎཱྃ། ཨཱདྱ་ནུད་པན་ན་
ཏྭཱཏ་ཨོྃ་ཨཱཿཧཱུྃ། འདི་ནི་རིན་ཆེན་སྔགས་ཀྱི་མཆོག །མ་ལུས་དགོས་འདོད་འབྱུང་བའི་དཔལ། །གཟུངས་མ་ཁྱོད་ལ་ཉེར་བཤད་པས། །འདི་ནི་མི་འདའི་དམ་ཚིག་ཡིན། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་
ཀྱི་རྒྱལ་པོ་ལས་གསང་སྔགས་བསྟན་པའི་ལེའུ་སྟེ་དྲུག་པའོ།།  །།<head n="2" t="བདུན་པ། འཁོར་ངེས་པར་བསྟན་པའི་ལེའུ།" type="lewu" zh="83.244"/>དཔའ་མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་གི་འཁོར་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་
ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ང་ཡི་འཁོར་ནི་བསམ་མི་ཁྱབ། །འདི་ཙམ་གྲངས་ནི་སངས་རྒྱས་ཀྱིས། །བསྐལ་པར་གྲངས་ཀྱང་ཤེས་
མི་འགྱུར། །དེ་བས་ནམ་མཁའི་ཚད་དང་མཚུངས། །མདོར་བསྡུས་ནས་ནི་བཤད་པར་བྱ། །སྐུ་ཡི་འཁོར་ནི་ཁྲོ་བོ་བཅུ། །རིགས་ལྔའི་ངོ་བོ་སྐུ་གསུང་ཐུགས། །མི་འགྱུར་གདུག་པ་འདུལ་བ་ཡིན། །ཐུགས་ཀྱི་འཁོར་ནི་རིགས་བརྒྱ་སྟེ། །
<pb id="90.36a"/>
མདོར་བསྡུས་སྤྲུལ་པའི་ཁྲོ་བོ་བཞི། །གསུང་གི་འཁོར་ནི་དཔག་མེད་ཀྱང་། །རིགས་དྲུག་འདུས་པའི་ཁྱུང་ཆེན་ཡིན། །སྣ་ཚོགས་བསམ་གྱིས་མི་ཁྱབ་བོ། །གདུལ་བྱའི་འཁོར་ནི་ཀླུ་ཆེན་བརྒྱད། །གསུང་གིས་དེ་རིགས་
འདུལ་བ་ཡིན། །གནོད་སྦྱིན་ལག་ན་རྡོ་རྗེའི་ཚོགས། །ལྔ་བརྒྱ་རིགས་བསྡུས་སྐུ་ཡིས་འདུལ། །ཐུགས་ཀྱིས་ལྷ་སྲིན་གདུག་པ་འདུལ། །བྱམས་པའི་ཏིང་ངེ་འཛིན་གྱིས་འདུལ། །འདི་ལ་འདིས་འདུལ་སྤྲུལ་
པའི་ཚོགས། །སྨོན་ལམ་དབང་གིས་བྱུང་བ་སྟེ། །བསམ་གྱིས་མི་ཁྱབ་དེས་འདུལ་བ། །རིགས་ལ་བརྗོད་པར་ག་ལ་ནུས། །མདོར་བསྡུས་མཛེས་མ་ཁྱོད་ལ་བསྟན། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་
འཁོར་ངེས་པར་བསྟན་པའི་ལེའུ་སྟེ་བདུན་པའོ།།  །།<head n="2" t="བརྒྱད་པ། ལས་སྒྲུབ་པའི་ལྷ་རྡོ་རྗེ་གཏུམ་པོ་ཁྱུང་གི་བསྒྲུབ་པ་བསྟན་པའི་ལེའུ།" type="lewu" zh="83.245"/>དཔའ་མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་ལས་སྒྲུབ་པའི་རིམ་པ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། 
མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །གདུག་པའི་ཀླུ་རྣམས་འདུལ་འདོད་པའི། །རྡོ་རྗེ་ཁྱུང་
ཆེན་སྟོབས་ཆེན་འདུལ། །ང་ཡི་གསུང་གི་སྤྲུལ་པ་སྟེ། །མཆེ་བ་རྣོ་དབལ་དྲག་པོ་གཙིགས། །བྃ་ལས་རྒྱ་མཚོའི་རི་རབ་སྟེང་། །ཡི་གེ་ཧཱུྃ་ལས་བྱུང་བ་ཡི། །དཔའ་བོ་ཀླུ་འདུལ་སྒོམ་པར་བྱ། །སྐུ་མཆོག་ནག་པོ་ཞལ་དགུར་ལྡན། །
རྩ་ཞལ་མཐིང་ནག་གཡས་པ་དཀར། །གཡོན་པ་དམར་པོ་དེ་སྟེང་དུ། །དབུས་དམར་གཡས་པ་ལྗང་བ་སྟེ། །གཡོན་པ་བཙོ་མ་གསེར་དང་འདྲ། །དེ་སྟེང་དབུས་དཀར་གཡས་པ་གནག །གཡོན་པ་བཻ་དུརྱ་ལྟར་སྔོ། །
ཐམས་ཅད་སྤྱན་གསུམ་རྡོ་རྗེའི་མཆུ། །སྤྱི་གཙུག་རིན་ཆེན་རྡོ་རྗེ་རྭ། །ཕྱག་ནི་བཅྭོ་བརྒྱད་གཡས་པ་ན། །རྡོ་རྗེ་རལ་གྲི་དགྲ་སྟ་ཞགས། །མདུང་དང་ལྕགས་ཀྱུ་མདའ་དང་ནི། །རྩེ་གསུམ་ལས་ཀྱི་བྱ་ཁྱུང་བསྣམས། །
<pb id="90.36b"/>
རིམ་བཞིན་ཆུ་བདག་མཐའ་ཡས་དང་། །ནོར་རྒྱལ་སྟོབས་རྒྱུ་དུང་སྐྱོང་དང་། །པད་མ་པད་ཆེན་རིགས་ལྡན་དང་། །འཇོག་པོ་ཀླུ་དགུར་རོ་སྟོད་ལྷ། །ཐལ་སྦྱོར་གཙོ་ལ་རིན་ཆེན་སྟོབ། །མཇུག་མ་ཕྱག་ལ་དཀྲིས་མཛད་དེ། །ཀུན་ཀྱང་རང་རང་ཁ་དོག་འཛིན། །
སྦྲུལ་མགོ་བདུན་པ་སྤྲིན་བཞིན་གཏིབས། །གཡོན་པ་དྲིལ་བུ་བེ་ཅོན་དང་། །འཁོར་ལོ་རྒྱ་གྲམ་ཐོད་དབྱུག་ཆེ། །སྦྲུལ་གྱི་རྒྱལ་མཚན་གཞུ་དང་ནི། །གཏུམ་ཆུང་ཕུར་དང་ཁྱུང་ཕུར་རོ། །རིམ་བཞིན་རླུང་འབྱིན་དགའ་མ་དང་། །མཛེས་ལྡན་དཔའ་མོ་
འོད་བྱེད་མ། །གྲུབ་མ་བརྟན་མ་དགེ་མ་དང་། །གསལ་བྱེད་རིམ་བཞིན་ཡབ་དང་འདྲ། །ཐལ་སྦྱར་གཙོ་ལ་པད་མ་འབུལ། །གདེངས་ཀ་གསུམ་གྱིས་འདུད་བྱེད་མ། །གཡོན་དུ་རིམ་བཞིན་བསམ་པར་བྱ། །ཞབས་བཞི་ཆུ་སྲིན་
རུ་སྦལ་དང་། །ཕག་དང་ལྟོ་འཕྱེའི་སྟེང་ན་བཞུགས། །གཤོག་པ་རིག་བཞིའི་རྡོ་རྗེ་སྟེ། །མཇུག་མ་རལ་གྲི་རིགས་བཞིར་ལྡན། །སྡེར་ཆེན་ལྤགས་ལ་མེ་འབར་བས། །རབ་ཏུ་གཏུམ་ཞིང་ས་བདག་དང་། །ཀླུ་རིགས་མ་ལུས་བརླག་མཛད་པ། །
འོག་མིན་གནས་སུ་སླེབ་པར་བསམ། །དེ་རྗེས་གནས་གསུམ་ཡི་གེས་བརྒྱན། །ཨོྃ་ཨཱཿཧཱུྃ་དཀར་དམར་ཞིང་གནག །སྤྲུལ་པ་གོ་ཆའི་སྔགས་བསམ་པ། །ཨོྃ་ཧཱུྃ་ཏྲཱྃ་ཧྲཱི་ཨཱ། སྤྱི་བོ་མགྲིན་པ་སྙིང་ཀ་དང་། །ལྟེ་བ་གསང་གནས་
བསམ་པར་བྱ། །ཨེ་བྃ་མ་ཡཱ་དཔུང་བ་དང་། །དཔྱིའི་སྟེངས་སུ་བསམ་པར་བྱ། །ཧཱུྃ་སྭ་ཧཱི་ཨ་བྲང་དང་ནི། །སོགས་དཔྲག་ལྟོང་མོ་ལྟེ་ལྐོག་བསམ། །ཛཿཧཱུྃ་བྃ་ཧོཿསྒོ་བཞིར་བསམ། །སྟཾ་ཛ་ཡ་ཨ་སྤྲུལ་པ་དང་། །ཡང་སྤྲུལ་བསམ་གྱིས་མི་ཁྱབ་
བསམ། །དེ་ནས་གསང་བའི་སྔགས་བསྟན་པ། །ལས་ཀྱི་ཁྱུང་ཆེན་དྲག་པོའི་སྔགས། །སངས་རྒྱས་ཀུན་གྱི་མཐུ་བསྡུས་པ། །ཨོྃ་བཛྲ་ཁྱུང་ཀར་ཁྱུང་ཀར་བཛྲ་ག་རུ་ཌ་ཙ་ལེ་ཙ་ལེ་ཧཱུྃ་ཕཊ། སྐུ་ཡི་གསང་བའི་སྔགས་སུ་བསྟན། །
ཨོྃ་བཛྲ་ག་རུ་ཌ་ཧཱུྂ་སྲོག་ཚིག་ནན་རྦད། ལུས་དུལ་ནཱ་ག་མཱ་ར་ཡ་ཕཊ། རཾ་རཾ་ཛྭ་ལ་ཛྭ་ལ་ཞི་ཞི་རྡུལ་བུན་རྦད་ཕཊ། གསུང་གི་རིག་པ་དམ་པའོ། །ཨོྃ་བཛྲ་ཙཎ་ཌ་ག་རུ་ཌ་ཧཱུྃ་མཱ་ར་ཡ་མཱ་ར་ཡ། སྥོ་ཊ་ཡ་སྥོ་ཊ་ཡ། བཛྲ་བ་ཏི་ག་རུ་ཌ་བེ་གེ་ཧཱུྃ་ཛ་ཛ་རི་ཛ་པྲི་ཇ
<pb id="90.37a"/>
ཧཱུྃ་ཕཊ། ཐུགས་གསང་རྡོ་རྗེ་གཏུམ་པོའི་སྔགས། །དྲག་བྱེད་ཐམས་ཅད་རླག་པར་བྱེད། །ཀླུ་རྣམས་སྙིང་ཁྲག་འཐིག་པ་ཡིན། །རྡོ་རྗེ་འཛིན་པའི་དམ་ཚིག་འདི། །རིན་ཆེན་བཞིན་དུ་རྙེད་དཀའ་
བས། །འདི་ལ་རྟག་ཏུ་འབད་པར་བྱ། །འཐུན་པའི་རྫས་ཀྱི་གཏོར་མ་སྦྱིན། །དེ་ཡི་ནང་དུ་གནོད་པ་དགུག །ཨོྃ་བཛྲ་ཤྲཱི་མ་མཱ་ན་ག་ས་བྷྱི་ཏ་ཆོ་ག་ཁུག་མྃ་ལིང་དྷིང་ སྭཱ་ཧཱ། འདིས་ནི་བཀུག་ལ་ལྷ་
ལ་འབུལ། །གལ་ཏེ་གསད་པར་འདོད་པས་ན། །སྐུ་གསུང་ཐུགས་ཀྱི་རིག་པ་ལ། །ཕུར་བུ་གཉིས་པའི་དྲག་སྔགས་དང་། །གསད་པ་སྤྱི་ཡི་ཤམ་བུར་གདགས། །གཟུགས་བརྙན་ཕུར་
བུས་བཏབ་པར་བྱ། །ཚངས་པ་ཡིན་ཡང་ངེས་པར་བརླག །ཨོྃ་བཛྲ་ཙཎ་ཌ་མ་ཧཱ་རོ་ཥ་ཎ་བཛྲ་ཀཱི་ལ་ཡ་སརྦ་བགྷྣིན་མུངྒར་ཀཱི་ལ་ཡ་ཨཱ་ཀོ་ཊ་ཡ་ཧཱུྃ་ཕཊ། ཨོྃ་བཛྲ་ཙཎ་ཌ་ག་རུ་ཌ་ཀཱི་ལི་ཀཱི་ལ་ཡ་སརྦ་བགྷྣི་
ན་མུད་ག་ར་ཀཱི་ལ་ཡ་ཨཱ་ཀྲོ་ཊ་ཡ་ཧཱུྃ་ཕཊ། གཏུམ་ཆུང་ཕུར་བུས་བཏབ་པའི་སྔགས། །དེ་རྗེས་གཟུགས་བརྙན་མ་ལུས་པ། །དྲག་པོའི་ཐབ་ཏུ་བསྲེགས་པར་བྱ། །ཚེར་མ་ཅན་གྱི་མེ་སྦར་ལ། །ཁྱུང་ཆེན་གཏུམ་
པོའི་ང་རྒྱལ་གྱིས། །ནཱ་ག་བྷུ་མི་པ་ཏི་སརྦ་ཀཱ་ཡ་བཱ་ཀ་ཙིཏྟ་བཛྲ་ཛྭ་ལཱན་ལ་ཨ་ན་ལ་ཧཱུྃ། ཅི་རིགས་སྔགས་ཀྱིས་བསྲེག་པ་དང་། །ཐལ་བ་དཀར་གསུམ་སྦྱར་བྱ་སྟེ། །རྒྱ་མཚོར་འབབ་པའི་ཆུ་ལ་དོར། །དེ་ལྟར་ལས་ཀྱི་
སྦྱོར་བ་དེ། །ལན་བདུན་བྱས་པར་གྱུར་ན་ནི། །ཀླུ་ཆེན་དུག་གིས་སྙིང་ལ་ཟིན། །ངེས་པར་སོས་པར་འགྱུར་བ་ཡིན། །གལ་ཏེ་མི་གཏོང་ཀླུ་ཆེན་གྱི། །ལུས་དང་ཁང་པར་བཅས་པ་ལ། །མེ་དང་རྡོ་རྗེའི་ཆར་པ་ཡིས། །
སྐད་ཅིག་ཉིད་ལ་འཚིག་པར་འགྱུར། །དེ་བས་དམ་ཚིག་མི་འདའ་བས། །ལས་འདི་མྱུར་བར་མི་བྱའོ། །ལས་ཀྱི་གཏུམ་པོ་ཁྱུང་སྒྲུབ་པ། །མཛེས་མ་ཁྱོད་ལ་བསྟན་པ་ཡིན། །བཅོམ་ལྡན་འདས་
<pb id="90.37b"/>
ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་སྒྲུབས་པའི་ལྷ་རྡོ་རྗེ་གཏུམ་པོ་ཁྱུང་གི་བསྒྲུབ་པ་བསྟན་པའི་ལེའུ་སྟེ་བརྒྱད་པའོ།།  །།<head n="2" t="དགུ་པ། གནོད་སྦྱིན་ནག་པོ་སྒྲུབ་པའི་ལེའུ།" type="lewu" zh="83.248"/>དཔའ་མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་གི་སྐུའི་
སྤྲུལ་པ། ཕོ་ཉ་གནོད་སྦྱིན་ནག་པོའི་སྒྲུབ་པ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་
པར་ཉོན། །ང་ཡི་གནོད་སྦྱིན་ནག་པོ་འདི། །བྱ་བའི་ལས་ཀུན་ཐོག་པ་མེད། །ཁྱད་པར་དྲག་པོའི་ཕྲིན་ལས་འགྲུབ། །དུར་ཁྲོད་བྲག་རྫོང་ནགས་ཕུག་ཏུ། །ནག་པོའི་ས་ལ་དཀྱིལ་འཁོར་བྱ། །པད་མ་འདབ་བརྒྱད་སྒོ་དང་བཅས། །
མཐིང་ནག་གྲུ་གསུམ་མེ་འོད་ལྡན། །སུྃ་ལས་རི་རབ་སྟེང་དུ་ཧཱུྃ། །འོད་ཟེར་འཕྲོ་འདུས་རྡོ་རྗེར་བསམ། །དེ་ལས་གནོད་སྦྱིན་ནག་པོ་ནི། །ཞལ་གསུམ་ཕྱག་དྲུག་ཞབས་གསུམ་ལྡན། །གཡས་པ་འཇིགས་པ་སྟག་གི་ཞལ། །
གཡོན་པ་སྟོབས་ཆེན་སེང་གེ་སྟེ། །ཕྱག་གཡས་དང་པོ་རྡོ་རྗེ་འཛིན། །གཉིས་པ་རྩེ་གསུམ་གསུམ་པ་ཕུར། །གཡོན་པ་དྲིལ་ཆེན་ལྕགས་ཀྱུ་དང་། །ཐོད་པ་ཁྲག་གིས་བཀང་བ་ཡིན། །གཡས་པ་གཏུམ་པས་
བདུད་མོ་བརྫིས། །གཡོན་པས་བདུད་ཕོ་ཉི་གདོང་མནན། །ཕུར་ཞབས་དམར་པོ་མེ་འབར་བས། །གནོད་བྱེད་བགེགས་ཀྱི་མགོ་ལ་བཏབ། །ཐོད་ཕྲེང་མིའི་པགས་པ་གྱོན། །དུར་ཁྲོད་རུས་པའི་རྒྱན་དང་ལྡན། །དབུ་སྐྲ་དམར་པོ་ཐུར་
དུ་འཕྱང་། །སྤྱན་གསུམ་མཆེ་བ་རབ་ཏུ་གཙིགས། །ཧར་ཧར་དགོད་ཅིང་གདུག་པ་འདུལ། །སྤྲུལ་པའི་གནོད་སྦྱིན་སྟོང་དང་བཅས། །རྡོ་རྗེ་འཆང་གི་བཀའ་བཞིན་སྒྲུབ། །དེ་ཡིས་རིག་པ་ཕུལ་བ་ནི། །ཨོྃ་བཛྲ་ཡཀྵ་ཀཱ་ལ་ཙཎ་ཌ་ནཱི་ལཱྃ་བ་ར་
དྷ་ར་ཤ་རཱི་ར་ཧཱུྃ་ཕཊ། རྩ་བའི་གསང་སྔགས་འབུམ་དུ་བཟླས། །གྲུབ་པར་གྱུར་ནས་གང་དམིགས་ལ། །རྗེས་ཚ་བའི་འབྲུ་དང་ནི། །ཚྭ་ལས་ལིང་གར་འཁོར་ལོ་གཞུག །དམིགས་པ་བསྟིབས་ལ་འགྲུབ་གནས་གཞུག །དེ་སྟེང་ཡུངས་
<pb id="90.38a"/>
ཀར་ཟི་ར་དང་། །དུག་གི་རིགས་ཀྱིས་བྲབ་པར་བྱ། །གསང་བ་དྲག་པོའི་སྔགས་འདི་ཟླས། །ཨོྃ་བཛྲ་ཡཀྵ་ཀཱ་ལ་ཙཎ་ཌ་ནཱི་ལཱྃ་བ་ར་དྷ་ད་ར་སརྦ་ཤ་ཏྲཱུྃ་བི་དྷ་རཱ་ཡ་ཕཊ། ཧ་ར་ཧ་ར་ཕཊ། པྲ་ཧ་ར་པྲ་ཧ་ར་
ཕཊ། ཙྪིན་ད་ཙྪིན་ད་ཕཊ། བྷིན་ད་བྷིན་ད་ཕཊ། བི་སྥོ་ཊ་ཡ་བི་སྥོ་ཊ་ཡ་ཕཊ། སརྦ་ཤ་ཏྲཱུྃ་ཀཱ་ཡ་བཱཀ་ཙིཏྟ་བི་ནཱ་ཤ་ཀ་ར་ཡ་ཕཊ། ཇི་སྲིད་མ་ཤིའི་བར་དུ་བྲབ། །གྲུབ་ནས་རིགས་མེད་ཐོད་པར་གཞུག །ཙེ་ཏི་ཆེན་པོའི་
འོག་ཏུ་སྦ། །སྟེང་དུ་རི་རབ་རྡོ་རྗེ་ཡིས། །མནན་པ་བྱས་པས་ངེས་པར་རླག །ཡང་ན་གནོད་སྦྱིན་ཆེན་པོ་ཏེ། །དུར་ཁྲོད་རས་ལ་བྲིས་བྱས་ལ། །དེ་ཡི་སྙིང་གར་སྔགས་འདི་བྲི། །ཨེ་ཡི་ནང་དུ་ཆུད་པར་ནི། །ཨོྃ་བཛྲ་ཡཀྵ་ཀཱ་
ལ་ཙཎ་ཌ་ས་མ་ཡ་མ་ནུ་སྨ་ར་སིད་དྷི་ཧཱུྃ། ཕྱག་ལ་ཡཀྵ་པ་ཏ་ལི། །ཞབས་ལ་ཀྃ་མྃ་བྷ་ར་བྲི། །དེ་ཉིད་གཏོར་མ་ཆེན་པོ་ལ། །བཅུག་སྟེ་སྔོན་པོའི་དར་གྱིས་དགབ། །དེ་སྟེང་རས་སམ་ཤིང་ལོ་ལ། །གནོད་སྦྱིན་སྲོག་གི་འཁོར་ལོ་ནི། །
ལྟེ་བ་རྩིབས་བཅུ་མུ་ཁྱུད་བཅས། །ཡང་བརྩིབས་བཅུ་དང་མུ་ཁྱུད་ལྡན། །མེ་འོད་ལྡན་པ་བྲི་བྱས་ཏེ། །སྔགས་ཀྱི་འཁྲུལ་འཁོར་བཀོད་ནས་ཀྱང་། །ལས་ཀྱི་མིང་དང་སྤེལ་བ་བྲི། །འདི་ནི་གནོད་སྦྱིན་སྲོག་ཡིན་ཏེ། །མི་འདའ་
བཀའ་ཡི་དམ་ཚིགས་ཡིན། །ལས་རྣམས་གང་བཅོལ་སྐུ་ཡིས་བྱེད། །ཡང་ན་རྒྱལ་རིགས་ཐོད་པ་ལ། །གནོད་སྦྱིན་བྲིས་ལ་ཚ་བའི་མར། །ཆང་དང་བསྲེས་ལ་བྱུག་བྱ་སྟེ། །ཉིན་རེ་གང་འདོད་ལས་དང་སྦྱར། །མེ་ཏོག་ཁ་དོག་མཐུན་
པས་བྲབ། །བསྒོ་བའི་ཕྲིན་ལས་འགྲུབ་པར་འགྱུར། །ཆུ་དར་སྔོན་པོའི་གཞི་མ་ལ། །གསེར་གྱིས་འཁོར་ལོ་བྲི་བར་བྱ། །ལྟེ་བ་རྩིབས་བརྒྱད་མུ་ཁྱུད་ལྡན། །ཕྱི་མ་རེའུ་མིག་བཅུ་དྲུག་པར། །ས་བོན་སྔགས་དང་
སྤེལ་བྱས་ཏེ། །ཀུན་གྱི་མཐའ་རུ་ཕྲིན་ལས་སྔགས། །བྲིས་པ་མགུལ་དུ་བཏགས་པ་ཡིས། །མི་མཐུན་ཕྱོགས་རྣམས་བསྲུང་འགྱུར་ཏེ། །བུང་བ་མེ་ལ་བྱ་བ་བཞིན། །ཁྱི་ཤ་བཏགས་པའི་རི་ལུའི་ནང་། །དགྲ་ཡི་གཟུགས་བྲིས་སྔགས་དང་སྤེལ། །
<pb id="90.38b"/>
ཉི་ནུབ་བྱ་རོག་ལ་བྱིན་ཏེ། །སྔགས་བཟླས་ཕྱིར་ཞིང་ལན་གྲངས་ནི། །བརྒྱ་འམ་སྟོང་དུ་བྱས་གྱུར་ན། །གང་ཡིན་གནས་ནས་བསྐྲད་པར་འགྱུར། །ཁྱི་འབྲེལ་སྤུ་ལ་སྲད་བུ་བྱས། །མདུད་པ་བརྒྱ་རྩ་བརྒྱད་བྱས་ཏེ། །སྔགས་རེ་ཞིང་
ཡང་གནོད་སྦྱིན་རེ། །འབྲས་ཀྱི་ནང་དུ་བསྐྱུར་བ་ན། །ཕུབ་མ་འབྲལ་བར་མི་འགྱུར་རོ། །དེ་བཞིན་ཁྱིམ་དུ་བཅངས་པ་ན། །མི་ཕྱུགས་ལ་སོགས་འཁྲིགས་པ་ན། །ཁྱིམ་དང་འདྲ་བར་འབྲེལ་པར་འགྱུར། །ཁྱི་ནག་སྙིང་དུ་གནོད་སྦྱིན་གྱིས། །
སྙིང་དང་སྐུ་དང་སྔགས་བཅུག་ནས། །བཅིངས་པ་ཙམ་གྱིས་གནོད་སྦྱིན་ཉིད། །ལུས་དང་གྲིབ་མར་འདྲེ་བར་འགྱུར། །སྐད་ཅིག་ཙམ་ཡང་སྒྲུབ་པ་པོ། །དེ་ཡིས་སྟོང་པར་མི་བྱེད་དོ། །དེ་ལས་སོགས་པའི་ལས་ཀྱི་རིམ། །མཛེས་མ་ཁྱོད་ལ་བཤད་པ་
ཡིན། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་གནོད་སྦྱིན་ནག་པོ་སྒྲུབ་པའི་ལེའུ་སྟེ་དགུ་པའོ།།  །།<head n="2" t="བཅུ་པ། བསམ་གྱིས་མི་ཁྱབ་པ་རྫོགས་པའི་རིམ་པ་བསྟན་པའི་ལེའུ།" type="lewu" zh="83.251"/>དཔའ་མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་གི་རྣལ་འབྱོར་བསམ་
གྱིས་མི་ཁྱབ་པའི་རྫོགས་པའི་རིམ་པ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་
ལེགས་པར་ཉོན། །བསམ་གྱིས་མི་ཁྱབ་རྫོགས་པ་ཆེ། །ལྷ་ཡི་བྱ་བ་སྔོན་སོང་སྟེ། །བསྐྱེད་ལ་དམིག་པ་ཐོབ་ནས་ནི། །སྙིང་གར་ཡེ་ཤེས་སེམས་དཔའ་བསམ། །དེའི་རང་བཞིན་སྙིང་ནང་དུ། །པད་མ་འདབ་བཞིའི་ཐིགས་ལེས་
བརྒྱན། །ཉི་ཟླའི་བར་དུ་རྒྱ་སྲན་ཚད། །དེ་ཡི་ནང་དུ་གནས་པའི་སྲོག །ཨ་ཤད་མར་མེའི་རྩེ་ལྟར་སྒོམ། །དེ་ལ་དམིགས་པ་བརྟན་པ་དང་། །ཅི་ཡང་བསམ་པར་མི་བྱ་སྟེ། །བསམ་གྱིས་མི་ཁྱབ་དེ་བསམས་ན། །དེ་ལས་ཡེ་
ཤེས་སྐྱེ་བར་འགྱུར། །གསལ་ཞིང་མི་རྟོག་རིག་པའི་སྐུ། །ཡེ་ཤེས་ཞེས་ནི་དེ་ལ་བྱ། །རྟེན་མེད་རྣམ་དག་གསལ་བ་ཡིན། །རྟོག་པ་རྟེན་ཅན་བསྒོམ་འདོད་པས། །སྐུ་ཡི་གནས་སུ་འཁོར་ལོ་ནི། །དཀར་པོ་རྩ་འདབ་
<pb id="90.39a"/>
སུམ་བཅུ་གཉིས། །མཚན་གྱི་ཐབས་གྱིས་ཆས་བརྒྱན་པ། །གསུང་གི་གནས་སུ་རྩ་འདབ་ནི། །བཅུ་དྲུག་དམར་པོ་ཤེས་རབ་སྟེ། །དེ་ལ་ཐབས་ཀྱིས་ངེས་པར་བརྒྱན། །ཐུགས་ཀྱི་གནས་སུ་དུས་སྦྱོར་བརྒྱད། །གཙོ་
བོའི་ཡི་གེ་བརྒྱད་གནས་པ། །ཕྲིན་ལས་བྱ་བའི་གནས་དག་ཏུ། །དབྱུག་གུའི་གྲངས་ཀྱི་རྩ་གནས་པ། །ཤེས་རབ་གཉིས་འགྱུར་ཁ་དོག་དམར། །དེ་དབུས་གཉིས་མེད་གཡས་དང་གཡོན། །ཐབས་དང་ཤེས་རབ་རྣམ་པར་དབྱེ། །
གཏོག་པ་སད་པའི་འཁོར་ལོ་ནི། །ཐབས་ལ་དྲུག་དང་ཤེས་རབ་དྲུག །ཐ་མ་བདེ་བ་འཛིན་པ་ཡིས། །མི་རྟོག་དཔའ་བོ་གནས་པ་ཡིན། །ཡི་གེ་བཞི་ཡིས་རྒྱན་མཛད་དེ། །བདེ་འཛིན་འཁོར་ལོར་ཡི་གེ་མེད། །བརྗོད་པ་ཐམས་ཅད་སྤངས་པ་སྟེ། །
འདུས་མ་བྱས་པའི་རང་བཞིན་མཆོག །ཁུ་བ་ཁྲག་དང་ཆུ་སེར་གནས། །འདི་ནི་ལམ་གསུམ་འཇོམ་བྱེད་པའོ། །སྐད་ཅིག་རླུང་གི་རྟ་ཡིས་ནི། །ཐབས་དང་ཤེས་རབ་གཉིས་བསྐུལ་ནས། །གཉིས་མེད་ཡེ་ཤེས་སྐྱེ་བར་
འགྱུར། །ཡེ་ཤེས་ཀྱིས་ནི་ཏོག་པ་བསྲེག །ཐལ་བའང་དམིགས་པར་མི་འགྱུར་བའི། །རྟགས་ལྔ་རིམ་པར་འབྱུང་བར་འགྱུར། །དེ་ནས་དཔལ་གྱི་ཡོན་ཏན་ཏེ། །ཡང་ནས་ཡང་དུ་གོམས་པར་བྱ། །སྡེ་པ་བཞི་ཡི་ལོངས་
སྤྱོད་ནི། །གནས་སུ་ཡང་དག་སྐྱེ་བར་འགྱུར། །གཉིས་མེད་བདེ་བའི་གནས་ཐོབ་ནས། །སྐྱེ་འཆི་ལ་སོགས་རྒྱུན་ཆད་དེ། །འདི་ནི་རྣམ་དག་ལེགས་པའི་གནས། །ཐོབ་པར་འགྱུར་བ་སྨོས་ཅི་དགོས། །འདི་ལྟར་རྣམ་པར་དག་པ་ནི། །
ཉིན་མཚན་ཆ་ཡི་དབྱེ་བ་ཡིས། །དབྱུག་གུ་ཆུ་ཚོད་དུས་སྦྱོར་སོགས། །བརྩི་བའི་རྣལ་འབྱོར་ངལ་བའི་རྒྱུ། །ཐམས་ཅད་གཅིག་ཏུ་བསྡོམ་གྱུར་ན། །མི་རྟོག་མཉམ་ཉིད་ནམ་ཁར་དག །འབད་མེད་ཡེ་ཤེས་ལྷུན་གྱིས་གྲུབ། །
དང་པོའི་སངས་རྒྱས་ཡེ་ཤེས་ཆེ། །ཁམས་གསུམ་ཐམས་ཅད་སྒྲོལ་མཛད་མ། །ཤེས་རབ་ཡུམ་ལ་ཕྱག་འཚལ་ལོ། །མི་གནས་སྤྲོས་བྲལ་འདུས་མ་བྱས། །ལེགས་རྟོགས་བླ་མ་མཆོག་ལ་འདུད། །བརྗོད་པར་དཀའ་བའི་རྣལ་འབྱོར་འདི། །
<pb id="90.39b"/>
མཛེས་མ་ཁྱོད་ལ་བཤད་པ་ཡིན། །དཔའ་བོ་བརྟན་པར་མ་གྱུར་ན། །ཡི་གེ་ཧཱུྃ་གི་སྦྱོར་བ་ཡིས། །འཇིག་རྟེན་ཁམས་ཀུན་འཇིག་པར་འགྱུར། །མེ་ཡིས་བུད་ཤིང་བསྲེག་མཛད་དེ། །ཤིང་མེད་མེ་ཡང་ཇི་ལྟར་གནས། །རྟན་གཡོ་
ཉམས་པར་གྱུར་པ་ན། །མི་ཤིགས་ཡི་གེ་རྣམ་པར་དག །འདི་ནི་གསང་བ་དམ་པ་སྟེ། །གསང་བ་བླ་ན་མེད་པ་འདི། །བདག་མེད་རྟོག་པ་ཁྱོད་ལ་བཤད། །གཞན་དུ་གང་གའི་བྱེ་མ་དང་། །མཉམ་པའི་སངས་རྒྱས་རྣམས་
ཀྱིས་ཀྱང་། །བརྗོད་པར་ནུས་པ་ག་ལ་ཡོད། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་བསམ་གྱིས་མི་ཁྱབ་པ་རྫོགས་པའི་རིམ་པ། བསྟན་པའི་ལེའུ་སྟེ་བཅུ་པའོ།།  །།<head n="2" t="བཅུ་གཅིག་པ། སློབ་མ་དབང་བསྐུར་བའི་ལེའུ།" type="lewu" zh="83.253"/> 
དཔའ་མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་གི་རིགས་དག་ལ་དབང་བསྐུར་བ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །
བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །དང་པོར་སློབ་དཔོན་མཚན་ཉིད་ཀྱང་། །མཛེས་ཤིང་དུལ་ལ་བྱམས་སེམས་ལྡན། །སྔགས་དང་རྒྱུད་ཀྱི་དེ་ཉིད་མཁས། །སྙན་པར་སྨྲ་ཞིང་གཏོང་ལ་
དགའ། །བསྟན་ཞིང་བདེན་སྨྲ་བྱམས་སེམས་ལྡན། །བསམ་པ་ཤེས་ཤིང་གསོང་པོར་སྨྲ། །དམ་ཚིག་ལྡན་ཞིང་སྔགས་ཚུལ་ཁས། །ཕྱག་རྒྱ་དཀྱིལ་འཁོར་བརྡ་རྣམས་མཁས་ཉིད་བཅུ་ཤེས་པ་སྙིང་རྗེར་ལྡན། །
འཇིག་རྟེན་པ་རྣམ་སྤངས་པ། །མཁས་པས་དེ་ཉིད་ཤེས་ནས་ཀྱང་། །དེ་ནི་སངས་རྒྱས་ཀུན་རང་བཞིན། །བྱང་ཆུབ་སེམས་དང་དགྲ་བཅོམ་དང་། །ཉན་ཐོས་རང་རྒྱལ་གོང་ན་མེད། །དེ་ལྟའི་བླ་མ་སྲོག་ལྟར་བསྟན། །
གལ་ཏེ་སློབ་དཔོན་སྨོད་པ་ལ། །དངོས་གྲུབ་རྨི་ལམ་དུ་ཡང་མེད། །དེ་བས་བླ་མ་མཉེས་བྱས་ལ། །བླ་གོས་ཕྲག་པ་ལ་གཡོགས་ཏེ། །པུས་བཙུགས་ཐལ་སྦྱར་མེ་ཏོག་ཐོགས། །དཀྱིལ་འཁོར་བྲི་བར་གསོལ་བར་བྱ། །
<pb id="90.40a"/>
གྲོང་དང་ཚོང་འདུས་དུར་ཁྲོད་དང་། །ཚལ་དང་ལྷ་ཁང་གྲོང་ཁྱེར་ཏེ། །བྱང་ཤར་དངོས་གྲུབ་གཞན་གཉིས་སྤངས། །རོ་ཧི་ཏ་སོགས་ཟླ་བ་ཡི། །ལྟོ་འཕྱེའི་ལྟོ་བར་ཤེས་པར་ཡིན། །གཞན་དུ་གཉིས་པར་
འབྱུང་བར་འགྱུར། །མཁས་པས་ཉེས་པ་མེད་པར་བྱ། །ས་སྣང་བ་དང་བརྟག་པ་ནི། །རིམ་བཞིན་གཙུག་ལག་ཁང་པ་དང་། །ཚལ་དང་རྡོ་ལེབ་ཁང་བཟངས་ཏེ། །ཀུན་ལ་བརྟག་པ་སྤངས་བར་བྱ། །སློབ་དཔོན་སྨིན་པས་
སློབ་མ་རྣམས། །ཕུང་པོ་ལྔ་པོ་དག་པར་བྱ། །ས་ཡི་ཉེས་པ་ཀུན་བསལ་ནས། །ལཾ་ལས་བྱུང་བའི་ལྷ་མོ་ནི། །རྒྱན་ལྡན་བུམ་པ་ཕྱག་ན་བསྣམས། །དེ་ལ་མཆོད་ཅིང་གསོལ་བར་བྱ། །ཨོྃ་
ཚུར་སྤྱོན་ཚུར་སྤྱོན་ས་ཨི་ནི། །ལྷ་མོ་ཆེན་མོ་འཇིག་རྟེན་ཡུམ། །རིན་ཆེན་ཀུན་གྱིས་རབ་གང་མ། །བཟང་པོའི་རྒྱན་གྱི་རྣམ་བརྒྱན་མ། །དོ་ཤལ་རྐང་གདུབ་སྒྲ་ལྡན་མ། །རྡོ་རྗེ་སེམས་དཔའ་
རབ་མཆོད་པར། །མཆོད་ཡོན་འདི་ནི་བཞེས་ནས་ཀྱང་། །དཀྱིལ་འཁོར་ལས་ནི་ལེགས་སྒྲུབ་མཛད། །ཨོྃ་ཧི་ཧི་ཧི་ཧི་ཧཱུྃ་སྭཱ་ཧཱ། །གནས་པའི་ས་ལ་སླར་ཐིམ་བསམ། །སླར་སྦྱངས་བསུང་ཞིང་
གཙོ་བོ་ལ། །དྲི་ཡི་གདན་ཆེན་གྲུ་བཞི་སྟེ། །འཁོར་ལོ་སུམ་ཆ་དོར་བས་བཟླུམ། །མེ་ཏོག་སྔོན་པོའི་གདན་ལ་བསམ། །རིན་པོ་ཆེ་འམ་ས་ཡང་རུང་། །བུམ་པ་ནག་པོའི་སྐྱོན་སྦངས་ཏེ། །བྱ་གྷྲཾ་སངས་དྲི
དབྱུག་པ་ཡི། །ཨུཏ་པལ་གཞན་གྱིས་མི་ཐུབ་པ། །ཧ་ས་དེ་བས་ནད་རྣམས་སྦྱོང་། །དངུལ་དང་མུ་ཏིག་མུ་མེན་དང་། །བྱི་རུ་གསེར་གྱིས་ཡེ་ཤེས་འཕེལ། །ནས་གྲོ་ཏིལ་བསྲན་མ་དང་། །མུད་ཀ་ཡིས་ནི་
ལམ་ལྔ་དག །ག་པུར་གུར་གུམ་ཛཱ་ཏི་དང་། །ཙན་དན་ཨ་ག་རུ་ཡིས་ནི། །གཞན་དོན་ཕྲིན་ལས་ལྔ་འགྲུབ་བོ། །ཆུ་དང་སྙིང་པོ་ལྔ་ཡིས་ནི། །རྣལ་འབྱོར་ཕུན་སུམ་ཚོགས་གྱུར་པས། །མགྲིན་པ་གོས་ཀྱིས་དཀྲིས་པ་
<pb id="90.40b"/>
དང་། །འབྲས་ལྡན་ཤིང་གིས་ཁ་ཡང་བརྒྱན། །ཀུ་ཤ་ལ་འདུག་ལ་མཚན་མ་ཅན། །རང་རང་ཕྱོགས་སུ་གཞག་པར་བྱ། །བདུག་སྤོས་ཐོགས་ལ་གསོལ་བ་གདབ། །བཅོམ་ལྡན་རྡོ་རྗེ་འཛིན་པའི་བརྒྱལ། །བདག་ལ་དགོངས་
ནས་གཟིགས་སུ་གསོལ། །སློབ་མ་རྣམས་ཀྱི་དོན་ཕྱིར་དང་། །ཁྱེད་རྣམས་ལ་ཡང་མཆོད་པའི་ཕྱིར། །བདག་ནི་དཀྱིལ་འཁོར་འདྲི་བར་འཚལ། །རིན་པོ་ཆེ་ཡི་མཐུ་བཞིན་དུ། །བཀའ་དྲིན་རྗེས་སུ་གནང་བ་ཡིས། །
སང་ནི་བྱོན་པར་མཛད་དུ་གསོལ། །ལན་གསུམ་བར་དུ་གསོལ་བར་བྱ། །སློབས་མ་རྣམས་ལ་རྗེས་བརྩེ་བས། །སྡོམ་གཟུང་གསོལ་ཞིང་སྲུང་བ་དང་། །སློབ་དཔོན་རྡོ་རྗེ་ཅན་དམིགས་ལ། །གང་ཡང་
གསང་སྔགས་ལྷ་ཀུན་དང་། །འཇིག་རྟེན་སྐྱོང་བ་མ་ལུས་པ། །རྫོགས་པའི་བྱང་ཆུབ་ལ་ཞུགས་དང་། །སངས་རྒྱས་བསྟན་དགའི་འབྱུང་པོ་དང་། །གང་དག་རྡོ་རྗེའི་སྤྱན་ལྡན་རྣམས། །རྡོ་རྗེ་འཆང་གི་དཀྱིལ་
འཁོར་མཆོག །དེང་བདག་འདྲི་བར་འགྱུར་བ་ལ། །བདག་དང་སྐལ་ལྡན་སློབ་མ་ལ། །བྱིན་གྱིས་བརླབས་ཕྱིར་བསྲུང་བར་མཛོད། །སྲད་བུ་ཡེ་ཤེས་ལྔ་ཡི་དངོས། །རེ་རེའང་རིགས་ལྔ་རྣམ་དག་སྟེ། །
ཆོས་ཀུན་ངོ་བོ་ཉིད་མེད་པས། །ཕན་ཚུན་སྔགས་བཟླས་བསྒྲིལ་བར་བྱ། །དཀྱུས་སུ་འཁོར་ལོའི་ཉིས་འགྱུར་ལ། །སྦོམས་སུ་སྒོ་ཡི་བཅུ་གཉིས་ཚད། །ཧཱུྃ་བརྗོད་བདུད་རྩི་ལྔ་བྱུགས་ལ། །ཛྫ་ཛྫ་སྒྲ་བརྗོད་ལྟེ་བར་
གཟུང་། །སླར་ཡང་དེ་བཞིན་ཡེ་ཤེས་ཀྱི། །ཐིག་ཆེན་ནམ་མཁར་གདབ་པར་བྱ། །དེ་བཞིན་ཆ་ལྡན་གཉིས་པ་ཡིས། །གཙང་ཞིང་རྡོ་རྗེ་འཛིན་བསམ་ཏེ། །ཚངས་པའི་ཐིག་ཆེན་གདབ་པར་བྱ། །
གཉིས་པ་ཟུར་ཐིག་ལ་སོགས་པར། །ནུབ་དང་ལྷོར་ནི་སློབ་དཔོན་ལ། །བྱང་ཤར་སློབ་མའི་གནས་ས་སྟེ། །གཡས་ཀྱིས་བསྐོར་བར་མ་གཏོགས་པར། །གཡོན་དུ་ནམ་ཡང་མ་ཡིན་ནོ། །
<pb id="90.41a"/>
དེ་ལྟར་ཆ་ཡིས་རྣམ་པར་བྱེད།ཐིག་སྐུད་ཆད་ན་བླ་མ་འཆི། །དམན་དང་ལྷག་པས་ནད་དུ་འགྱུར། །ཕྱོགས་འཁྲུལ་ན་ནི་སློབ་མ་རྨོངས། །དེ་བས་མཁས་པས་སྐྱོན་མེད་བྱ། །
རིན་ཆེན་ལྔའམའབྲུ་ཡི་ཕྱེ། །ཡང་ན་འབྱུང་ཁུངས་ལས་བྱུང་བ། །ཡི་གེ་བཅུ་ཡིས་བྱིན་བརླབས་ཏེ། །རིགས་ལྔ་རྣམ་པར་དག་པ་ལས། །དཀར་སེར་དམར་ལྗང་ནག་པོ་དང་། །དབང་ལྡན་ཕྱོགས་ནས་
བྲི་བར་བྱ། །གལ་ཏེ་ཚོན་རྩི་མི་མཉམ་ཞིང་། །ཡོ་དང་དམའ་བར་གྱུར་ན་ནི། །དངོས་གྲུབ་མེད་ཅིང་རྩོད་ལ་བདུང་། །སྦོམ་པས་ནད་འབྱུང་ཕྲ་བས་ནི། །ནོར་ཉམས་གལ་ཏེ་ཆད་པས་ནི། །འཆི་འགྱུར་གཡས་
བསྐོར་མ་བྲིས་ན། །ཕུར་བུས་བཏབ་པ་ཡིན་ཞེས་བྱ། །ཤར་ཕྱོགས་དཀར་ལ་ལྷོ་ནུབ་བྱང་། །སེར་དམར་ལྗང་ཁུར་བྲི་བར་བྱ། །དབུས་ནི་བཻ་དཱུརྱ་ལྟ་བུ། །པད་མ་ཕྱོགས་ཀྱི་རྣམ་པ་སྟེ། །མཚམས་ནི་མཛེས་ཚོན་
བུམ་པས་བརྒྱན། །སྒོ་ལ་སོགས་པའི་རྒྱན་རྣམས་དང་། །དུར་ཁྲོད་ར་བའི་ནང་དུ་བྲི། །གཏུམ་དྲག་ལ་སོགས་ཕྱོགས་མཚམས་དགོད། །དབུས་མཐོ་ཤར་དང་བྱང་གཞོལ་ཞིང་། །མཐོ་ཞིང་མ་འདྲེས་དྲན་བར་བྲི། །
དེ་ནས་རྡོ་རྗེ་འཛིན་དམིགས་ལ། །གུས་པས་མེ་ཏོག་དང་བཅས་ནས། །གསོལ་བ་འདི་ལྟར་གདབ་པར་བྱ། །དཔལ་ལྡན་རྡོ་རྗེ་འཛིན་པ་ཆེ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་
ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་མཆོག་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་
མཆོག་ཏུ། །མགོན་པོས་བདག་ནི་གཞུག་པར་མཛོད། །ཅེས་པ་ལན་གསུམ་བར་དུ་བྱ། །བུ་ཚུར་ཐེག་པ་ཆེན་པོ་ཡི། །ཚུལ་ཆེན་སྣོད་ནི་ཁྱོད་ཡིན་ཏེ། །གསང་སྔགས་སྤྱོད་ཚུལ་ཆོ་ག་མཆོག །
<pb id="90.41b"/>
ཁྱོད་ལ་ཡང་དག་བཤད་པར་བྱ། །རྡོ་རྗེ་མི་ཕྱེད་མཐུ་ཡིས་ནི། །མཉམ་མེད་པ་ཡི་ཡེ་ཤེས་འཐོབ། །དེ་བས་ཀུན་མཁྱེན་ཐོབ་འདོད་པས། །བུ་ཡིས་བློ་གྲོས་འདི་གྱིས་ཤིག །བླ་མ་སངས་རྒྱས་ཀུན་མཆོད་
ཅིང་། །རྩ་བ་ཡན་ལག་ཉེས་པ་སྤོང་། །མ་གྲོལ་འཁོར་བའི་སེམས་ཅན་ལ། །སྙིང་རྗེ་ཆེན་པོ་རབ་བསྐྱེད་ནས། །བསྒྲལ་ཞིང་གྲོལ་བའི་ལམ་ལ་དགོད། །བདེ་བར་དབུགས་ནི་དབྱུང་བར་བྱ། །དེ་དག་རིམ་དང་
རིམ་མིན་པ། །སློབ་མའི་རིམ་པ་རྣམ་པར་བརྟག །ཁྲུས་བྱ་སོ་ཤིང་སྦྱིན་པར་བྱ། །ཕྲིན་ལས་ཕྱོགས་དང་དངོས་གྲུབ་ཀྱི། །རིམ་པར་རྣམ་པར་བརྟག་པར་བྱ། །བསྲུང་སྐུད་གདགས་དང་ཀུ་ཤ་སྦྱིན། །རྨི་ལམ་
བརྟགས་ལ་ངན་པ་ན། །ཞི་བའི་མེ་ཡིས་བཟློག་པར་བྱ། །གདོང་གཡོགས་བཅིངས་ལ་ཡེ་ཤེས་དབབ། །དཀྱིལ་འཁོར་དམ་པར་གཞུག་པའི་ཕྱིར། །སྔོན་བསགས་སྡིག་པ་མ་ལུས་ལས། །དཀྱིལ་འཁོར་མཐོང་
བ་ཙམ་གྱིས་འབྱང་། །བུ་ཁྱོད་སུ་ཡིན་ཅི་དགའ་བ། །བདག་ནི་སྐལ་བཟང་རིགས་ཡིན་པས། །རྡོ་རྗེ་འཛིན་པ་ཁྱོད་ལ་དགའ། །མིག་དབྱེ་དཀྱིལ་འཁོར་ལྷ་ཡང་བསྟན། །དམ་ཚིག་ཆུ་སྦྱིན་མནའ་ཡང་བསྒག །མེ་ཏོག་དོར་ལ་
ལྷ་ངོ་བསྟན། །གང་དང་གང་དུ་བབ་གྱུར་པའི། །རིགས་ཀྱིས་དེ་ལ་སྤྲོ་བར་བྱ། །ཆུ་དང་ཅོད་པན་རྡོ་རྗེ་དེ། །དྲིལ་བུ་མིང་གིས་དབང་བསྐུར་ཏེ། །རིགས་ལྔའི་བདག་ཉིད་ཡེ་ཤེས་ལྔ། །བརྟུལ་ཞུགས་ལུང་བསྟན་རྗེས་གནང་སྦྱིན། །
དབུགས་དབྱུང་རྡོ་རྗེ་སློབ་དཔོན་བསྒྲུབ། །གསང་བ་ཤེས་རབ་ཡེ་ཤེས་དང་། །བཞི་པ་བརྗོད་མེད་དབང་བསྐུར་བ། །གསང་བ་མཆོག་གི་དཀྱིལ་འཁོར་དུ། །མཆོག་ཏུ་རབ་ཞུགས་མཐོང་བས་ན། །དེང་ཁྱོད་སྡིག་པ་
མ་ལུས་ལས། །རྣམ་གྲོལ་རིགས་སུ་སྐྱེས་པ་ན། །སངས་རྒྱས་ཀུན་དང་མཉམ་གསུངས་པའི། །རྗེས་སུ་གནང་བས་དབུགས་ཕྱིན་འགྱུར། །དངོས་གྲུབ་རྒྱུ་ཡི་དམ་ཚིག་ནི། །བུ་ཡིས་རྟག་ཏུ་བསྲུང་བར་
<pb id="90.42a"/>
གྱིས། །སློབ་མས་བླ་མ་ལ་བཏུད་ནས། །གཙོ་བོས་ཇི་ལྟར་བཀའ་སྩལ་པ། །དེ་ལྟར་བདག་གིས་བསྒྲུབ་པར་བགྱི། །བཅོམ་ལྡན་འདས་ཀྱིས་བཤད་པ་ལྟར། །རྒྱན་དང་ན་བཟའ་རིན་ཆེན་
དང་། །རྒྱལ་སྲིད་བུ་དང་ཆུང་མ་དང་། །རང་གི་ལུས་ཀྱང་བླ་མ་ལ། །བསྙེན་བཀུར་ཚིམ་པ་མེད་པར་བྱ། །དེང་དུ་བདག་ཚེ་འབྲས་བུ་ཡོད། །བདག་ནི་གསོན་པ་འབྲས་བུ་ཆེ། །དེ་རིང་སངས་རྒྱས་
རིགས་སུ་སྐྱེས། །སངས་རྒྱས་སྲས་སུ་བདག་གྱུར་པས། །སེམས་ཅན་དོན་ནི་མཉམ་མེད་བྱ། །ཞི་བའི་སྦྱིན་སྲེག་དངོས་གྲུབ་གྲོགས། །ཚོགས་ཀྱི་འཁོར་ལོ་དགེ་འདུན་མཆོད། །ནད་པའམ་མགོན་མེད་
ཕོངས་པ་ཀུན། །ཁ་ཟས་ཀྱིས་ནི་ཚིམ་པར་བྱ། །ཞིང་སྐྱོང་གཏོར་མས་མཉེས་བྱས་ལ། །རང་འདོད་འབྲས་བུ་གསོལ་བ་གདབ། །རྗེས་སུ་དམ་ཚིག་སྤྱོད་པ་དང་། །སྐྱེད་པ་ལ་སོགས་རྒྱུན་མི་ཆད། །
རྣལ་འབྱོར་པས་ནི་བསམ་པར་བྱ། །འདི་ནི་རིགས་མཆོག་དབང་བསྐུར་བླ་ན་མེད། །མཛེས་མ་ཁྱོད་ལ་སྐལ་ལྡན་བསྒྲུབ་ཕྱིར་བསྟན། །གཞན་དུ་རིགས་མེད་དུག་ལ་དེ་ཡིས་སླར་ཞིང་གནོད། །དེ་
ཕྱིར་འདི་ནི་དམ་ཚིག་རྡོ་རྗེའི་བཀོད་པ་ཡིན། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་སློབ་མ་དབང་བསྐུར་བའི་ལེའུ་སྟེ་བཅུ་གཅིག་པའོ།།  །།<head n="2" t="བཅུ་གཉིས་པ། ཀླུ་སྒྲུབ་པའི་ལེའུ།" type="lewu" zh="83.258"/>དཔའ་
མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་གི་འཁོར་ཀླུ་སྒྲུབ་པའི་ཐབས་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་
མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །གདུལ་བྱའི་རིགས་སུ་སྐྱེས་པ་ཡི། །གདུག་པའི་ཀླུ་ཆེན་རྣམ་པ་བརྒྱད། །རིགས་བསྡུས་
<pb id="90.42b"/>
ཆུ་བདག་བ་རུ་ན། །དམ་ཚིག་ལ་གནས་སོག་མ་མེད། །འདི་དག་བསྒྲུབ་པར་འདོད་པས་ནི། །མཛེས་པའི་དཀྱིལ་འཁོར་རྣམ་ལྔས་བྱུག །པད་མ་ལྷ་རྣམ་སྒོ་དང་བཅས། །སྒོ་རྒྱན་ལྟོས་འགྲོས་རབ་ཏུ་མཛེས། །
ལྟེ་བར་རྡོ་རྗེ་འཛིན་པ་བསམ། །མདུན་དུ་ལས་ཀྱི་བཀའ་ཉན་བསྐྱེད། །པད་མ་བརྒྱད་ལ་ཀླུ་ཆེན་བརྒྱད། །གདེངས་ཀ་བདུན་ལྡན་ཐལ་སྦྱར་བསམ། །ལྷ་རྣམས་རིགས་བཞིའི་ས་བདག་སྟེ། །སྒོ་དང་གྲུ་ཆད་
རིགས་ཀྱི་རིམ། །མཆོད་རྫས་ཀླུ་ཡི་རྩི་སྨན་བསམ། །དེ་རྗེས་རྡོ་རྗེ་འཛིན་བསམས་ལ། །ཀླུ་ཆེན་གནས་ནས་སྤྱན་དྲངས་ཏེ། །ཨེ་ཧྱ་ཧི་ནཱ་ག་རཱ་ཛ་ས་པ་རི་བཱ་ར་ས་མ་ཡ་ཛ་ཛ། རང་རང་སྟན་ལ་བཞུགས་པར་བྱ། །
པད་མའི་ལྟེ་བར་ཆུ་བདག་དང་། །དམ་ཚིག་སོག་མེད་དཀར་དང་སེར། །ཐལ་སྦྱར་སྦྲུལ་གྱི་ཞབས་སུ་འཁྱིལ། །གཙོ་བོ་རྡོ་རྗེ་འཆང་ལ་འདུད། །ཤར་ཕྱོགས་མཐའ་ཡས་སྔོན་པོ་སྟེ། །ལྷོ་ཕྱོགས་ནོར་
རྒྱས་སེར་པོ་ཆེ། །ནུབ་ཕྱོགས་འཇོག་པོ་ཁ་དོག་དམར། །བྱང་ཕྱོགས་སྟོབས་རྒྱུ་ནག་པོ་སྟེ། །ཤར་ལྷོར་པད་མ་དུང་དང་འདྲ། །ལྷོ་ནུབ་པད་ཆེན་སེར་བ་སྟེ། །ནུབ་བྱང་དུང་སྐྱོང་བཙོད་དང་འདྲ། །
བྱང་ཤར་རིགས་ལྡན་དུར་བའི་མདོག །མཇུག་མ་འཁྱིལ་བས་གཙོ་ལ་འདུད། །སྣ་ཚོགས་གཟུགས་ནི་རིགས་བཞི་དང་། །ས་བདག་སྣ་ཚོགས་གཟུགས་ཀྱིས་བསྐོར། །དེ་དག་སྔགས་ཀྱི་རིམ་
པ་ནི། །ཨོྃ་བཛྲ་ཙཎ་ཌ་མ་ཧཱ་རོ་ཥ་ཎ་བཛྲ་པཱ་ཎི་ཧྲི་ད་ཡྃ། ནཱ་ག་ཡཿས་མཱ་ཏི་ཀྲཱ་མ་ཐ་ཨུད་སཱ་དྷ་ནྃ་བྷ་བི་ཥྱ་ཏི་སྭཱ་ཧཱ། རྡོ་རྗེ་འཆང་གིས་ཀླུ་དམ་ཚིག་ལ་གཞག་པའོ། །ཨོྃ་མ་རུ་ཥཱ་ཡ་ཧཱུྃ་ཕུཿ
སྭཱ་ཧཱ། ཨོྃ་སྥུ་ཊ་སྥུ་ཊ་མ་ཧཱ་ནཱ། ག་རཱ་ཛ་ཀྲོ་དྷ་ཧཱུྃ། སིད་དྷི་སིད་དྷི་སྥོ་ཊ་ཡ་ཧཱུྃ་ཕུ་སྭཱ་ཧཱ། ཨོྃ་ཨ་ནན་ཏ་ཧཱུྃ་ཕུཿསྭཱ་ཧཱ། ཨོྃ་བ་སུ་ཀི་ཧཱུྃ་ཕུ་སྭཱ་ཧཱ། ཨོྃ་ཏཀྵ་ཀ་ཧཱུྃ་ཕུ་སྭཱ་ཧཱ།
<pb id="90.43a"/>
ཨོྃ་ཀར་ཀོ་ཊ་ཧཱུྃ་ཕུཿསྭཱ་ཧཱ། ཨོྃ་པད་མ་ཧཱུྃ་ཕུཿསྭཱ་ཧཱ། ཨོྃ་མ་ཧཱ་པད་མ་ཧཱུྃ་ཕུཿསྭཱ་ཧཱ། ཨོྃ་ཤྃ་ཁ་པཱ་ལ་ཧཱུྃ་ཕུཿསྭཱ་ཧཱ། ཨོྃ་ཀུ་ལི་ཀ་ཧཱུྃ་ཕུཿསྭཱ་ཧཱ། འདི་དག་ཀླུའི་རྒྱལ་པོ་རྣམས་ཀྱི་སྔགས་སོ། །
རིམ་པས་མཆོད་ཅིང་གསོ་བ་བྱ། །མཛེས་པའི་རྒྱ་མཚོ་གཏོར་མ་ཡིས། །ཀླུ་རྣམས་ཚིམ་པས་གདུག་སེམས་ཞི། །དེ་རྗེས་བསྟོད་པ་བརྗོད་པར་བྱ། །ཧཱུྃ་ཆུ་བདག་ཆེན་པོ་སྤྲུལ་པའི་དམ་ཚིག་ཅན། །མཐའ་
ཡས་ནོར་རྒྱས་ལ་སོགས་ཀླུ་དབང་རྣམས། །རྒྱ་མཚོ་ཆུ་གཏེར་ཟབ་པའི་འཇིང་ཆེན་གནས། །རིན་ཆེན་སྣ་ཚོགས་ཡིད་འོང་སྤྲས་པ་ཡི། །གཞལ་ཡས་འབྱོར་པ་ཕུན་སུམ་གནས་ན་བཞུགས། །སྦྲུལ་མགོའི་གདེངས་
ཀ་རབ་འབར་རིན་ཆེན་གསལ། །ཡིད་འོང་ནོར་བུ་འདོད་པ་ཀུན་སྒྲུབ་པ། །རང་གཞན་ཕུན་ཚོགས་དོན་རྣམས་སྟེར་བའི་དཔལ། །འོད་འབར་ས་འོག་མུན་པ་མ་ལུས་སེལ། །དུ་མའི་བསྐལ་པར་
ཡོན་ཏན་སྦྱངས་པ་ཡིས། །ཀླུ་རྒྱལ་འབྱོར་པ་མཆོག་ལ་མངའ་བརྙེས་པ། །བསམ་གྱིས་མི་ཁྱབ་རྫུ་འཕྲུལ་མཆོག་བརྙེས་པའི། །ཡོན་ཏན་བསམ་གྱིས་མི་ཁྱབ་ཁྱོད་ལ་བསྟོད། །སངས་རྒྱས་བཀའ་ཐོབ་དད་པའི་
སྟོབས་འཕེལ་བ། །སངས་རྒྱས་སར་གནས་སྒྲུབ་ལ་ནན་ཏན་བྱེད། །ཐབས་དང་ཤེས་རབ་འབྲེལ་བས་གཞན་དོན་མཛད། །བདག་གཞན་དོན་སྒྲུབ་ཁྱོད་ལ་ཕྱག་འཚལ་ལོ། །བདེ་གཤེགས་སྤྱན་སྔར་ཁས་བླངས་
དམ་བཅས་ཏེ། །བསྟན་པ་བསྲུང་ཞིང་འགྲོ་རྣམས་བསྐྱངས་བའི་ཕྱིར། །ཁས་བླངས་མནའ་ཕུལ་དམ་ཚིག་དྲན་གྱིས་ལ། །ཕྲིན་ལས་དོན་གྱིས་བདག་གཞན་དོན་གྲུབ་མཛོད། །གཞན་ཡང་འཇིག་
རྟེན་པ་རྣམས་ལ། །ཨོྃ་མཐའ་ཡས་དང་ནི་འཇོག་པོ་དང་། །སྟོབས་ཀྱི་རྒྱུ་དང་རིགས་ལྡན་དང་། །ནོར་རྒྱས་བུ་དང་དུང་སྐྱོང་དང་། །པད་མ་དང་ནི་ཆུ་ལྷ་དང་། །རྒྱ་མཚོ་རྒྱ་མཚོ་ཆེན་པོ་དང་། །
<pb id="90.43b"/>
དཔལ་གྱི་འོད་དང་འོད་པོ་ཆེ། །གཟུགས་ཆེ་ལྟོ་འཕྱེ་སྦྲུལ་ཆེན་པོ། །ཀླུ་ཆེན་འཁོར་དང་བཅས་པ་ལ། །འཐུན་པའི་དམ་རྫས་ཡིད་འོང་བ། །དཀར་གསུམ་མངར་གསུམ་གསོ་བའི་སྨན། །
རིན་ཆེན་དར་དང་ཟ་འོག་དང་། །དཔག་བསམ་ཤིང་དང་འདོད་འཇོའི་བ། །སྣ་ཚོགས་ཁྱེད་ལ་ཕུལ་བ་ཡིས། །ཀླུ་ཡི་ནད་རྣམས་མེད་པར་མཛོད། །ཕྱིས་ཀྱང་མི་ཕྱེད་དམ་ཆོས་ལ། །སོ་སོའི་
གནས་སུ་འགྲོ་བར་གྱིས། །འདི་ནི་རྡོ་རྗེ་འཆང་གི་བཀའ། །འདི་ལས་འདས་ན་ཀླུ་རྒྱལ་རྣམས། །སྙིང་འཚིག་མགོ་བོ་འགས་འགྱུར་ཏེ། །ལུས་ལ་བསྐལ་པའི་མེ་འབར་ནས། །སྡུག་བསྔལ་གྱུར་ན་མ་ལེགས་པས། །
དམ་ལས་འདའ་བར་མ་བྱེད་ཅིག །ནཱ་ག་རཱ་ཛ་ས་མ་ཡ་ཨ་བྷི་ཤིཉྩ་བཛྲ་ཙཎ་ཌ་མ་ཧཱ་རོ་ཥ་ཎ་བཛྲ་པཱ་ཎི་ཧཱུྃ་ཕཊ། ཀླུ་རྣམས་དམ་ཚིག་སྒྲུབ་པའོ། །དེ་བཞིན་བྱས་ན་ཀླུ་ནད་རྣམས། །སྐད་ཅིག་ཉིད་ལ་བྱང་འགྱུར་ཏེ། །
སྒྲུབ་པོ་བདེ་བར་འགྱུར་བ་ཡིན། །དེ་བས་འདི་ལ་བརྩོན་པར་གྱིས། །མཛེས་མ་ཁྱོད་ཀྱིས་ཞུས་པ་བཞིན། །གཏན་ལ་ཕབ་པས་རབ་ཏུ་བཤད། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་
རྒྱུད་ཀྱི་རྒྱལ་པོ་ལས་ཀླུ་སྒྲུབ་པའི་ལེའུ་སྟེ་བཅུ་གཉིས་པའོ།།  །།<head n="2" t="བཅུ་གསུམ་པ། ཀླུའི་ནད་ཞུགས་པ་བརྟག་པའི་ལེའུ།" type="lewu" zh="83.261"/> དཔའ་མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་གི་འཁོར་ཀླུ་གདུག་པ་ཅན་རྣམས་ཀྱི་ནད་འབྱུང་བའི་རྟགས་ཇི་ལྟ་བུ་ལགས། 
བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ཀླུ་ལ་རིགས་དྲུག་
ལ་སོགས་པ། །སྣ་ཚོགས་རིགས་སུ་ཡོད་གྱུར་ཀྱང་། །འབྱུང་བ་ལྔ་ཡི་རང་བཞིན་ཏེ། །ནོར་རྒྱལ་དུང་སྐྱོང་རྒྱལ་རིགས་ཡིན་ཏེ་མཐོང་བའི་དུག །སེར་པོ་ས་ལ་དབང་སྟེ་ལྕི་འཐིབས་ལུས་པོ་སྦོ། །ཤ་བབས་ར་བ་བཞི་
<pb id="90.44a"/>
ལ་ཁྱད་པར་ན་བ་ཡིན། །བཅྭོ་ལྔ་ཉིན་གུང་རྒྱུ་བའི་དུས་ལ་ན། །ནད་ཀྱི་གནས་ནི་ལ་སྤྱི་བོར་ངེས་པར་འབབ། །རླུང་རྩ་བབས་ལ་ཤ་རུས་བར་དུ་ན། །སྐྲ་འབྱི་ས་བརླང་ཐབས་བྱས་ནས་ན་སྟེ་རྣ་བ་དང་། །
གློ་བར་འབྲེལ་བས་ཤ་རོ་གློ་ལུ་འབྱུང་བ་ཡིན། །དགའ་བོ་རིགས་ལྡན་བྲམ་ཟེ་ཡིན་ཏེ་བལྟསས་པའི་དུག །དམར་པོ་མེ་ལ་དབང་བ་ཡིན་སྟེ་ཚ་ཞིང་གདུང་། །ལུས་དམར་སྐྱི་ཆུང་ཐང་ལ་མིག་རྩ་
ལུས་པོ་སྐམ། །འབྲིང་པོ་བབས་ས་ཉི་ནུབ་དགོངས་མོའི་དུས་སུ་ན། །གནམ་སྟོང་བཅྭ་ལྔ་རྒྱུ་བའི་དུས་ཏེ་དེ་ལ་ན། །སྙིང་གར་བསབས་པ་སྙིང་མི་དགའ་ཞིང་དྲན་པ་ཉམས། །མཇུག་ཏུ་མགོ་དང་ལུས་ལ་
བབས་ཏེ་ན་ཚ་ཆེ། །ཤ་རོ་སྙིང་ལ་འོང་བས་ལྕེ་ཡིས་རོ་མི་ཚོར། །པད་མ་འཇོག་པོ་རྗེ་རིགས་ཡིན་ཏེ་ཁ་རླངས་དུག །དཀར་པོ་ཆུ་ལ་དབང་བས་གྲང་ཞིང་བསིལ་བར་ན། །ལུས་མདོག་དཀར་ལ་
ལྤགས་པའི་སྤྲིས་མ་འཆགས། །ཐ་ཆུངས་བབས་པ་ཡིན་ཏེ་ཚེས་བརྒྱད་བཅྭ་བརྒྱད་ན། །སྔ་དྲོ་ཐོ་རངས་མི་བདེ་སྐེ་དང་དཔུང་པ་གཡས། །བྲང་ན་ཐ་མ་མཆིན་པར་བབས་པའི་ས་ཡིན་ནོ། །ཕོ་བས་ཟས་
མི་འཇུ་ཞིང་མིག་གིས་གཟུགས་མི་འཛིན། །ཤ་བྲུལ་ཚོར་བ་མེད་དེ་ཅུང་ཟད་ཤ་ལྤགས་དམར། །པད་ཆེན་སྟོབས་རྒྱུ་དམངས་རིགས་ཡིན་ཏེ་རེག་པའི་དུག །ནག་པོ་རླུང་ལ་དབང་བས་ཡང་ཞིང་
གཡོ། །ལུས་འདར་སེམས་རྒོད་ཤ་འཕར་ཕུ་ཤུས་འདེབས། །ཡན་ལག་ཚིགས་བཞི་ན་ཞིང་ཕོ་འདང་བད་ཀན་སྐྱེ། །སྒྲེགས་དང་རོ་སྟོད་ན་ཞིང་སྣ་ཁྲག་དག་ཀྱང་འབྱུང་། །འབྱང་ཞིང་བ་ལུས་ངལ་དགོངས་
དང་སྲོག་ལ་ན། །ཐ་ཆུངས་ཞག་ལ་འབས་ཏེ་ཚེས་གསུམ་བཅུ་གསུམ་ན། །འདི་ནི་འགོང་རིགས་རྩུབ་པས་སྨྱོ་འབོག་བཙན་ཐབས་གསོད། །ཐ་མ་མཁལ་མར་འབབ་སྟེ་རྣ་བས་སྒྲ་མི་ཐོས། །ཁུ་ཆུ་ཉམས་པས་
<pb id="90.44b"/>
ཆུ་སྲི་སོར་མོ་ཕྲ། །ཆུ་ལྷ་དམ་ཚིག་ནམ་མཁའ་ཡིན་པས་ཀུན་ལ་ཁྱབ། །གོང་མ་ཅི་རིགས་འབྱུང་ཞིང་དུས་མེད་ཤེས་པ་ཞུམ། །ལུས་ཀྱི་ཤེད་ཉམས་བྲལ་ཏེ་སྣ་ཚོགས་སྟོན་པ་སྟེ། །འདི་ནི་བཅོས་པར་
དཀའ་སྟེ་གཏན་ལ་ཕེབས་པར་བྱ། །ཁྱད་པར་མཚེར་བ་ན་ཞིང་གདོང་ལ་སྨེ་བ་འབྱུང་། །ལུས་ལ་ཤིག་མང་ཀོ་དྲི་རཱ་གཞོབ་མནམ་པ་དང་། །ཐུར་སེལ་རླུང་ལ་རུལ་བའི་དྲི་མ་བྲོ་གྱུར་ལ། །འདི་ནི་མཚེར་
བར་འབབ་སྟེ་ཆུ་ལ་ཁྲག་ཀྱང་འབྱུང་། །སོ་སོའི་རྟགས་སུ་མཁས་པས་ཤེས་པར་གྱིས། །སྤྱིར་ནི་ལྔ་ག་གང་ཞུགས་ཀྱང་། །རིམ་པས་འདི་ལྟར་འབྱུང་བར་འགྱུར། །མེ་དང་གྲོག་པོ་ཕུགས་རྡུགས་དང་། །
རི་ཕུག་དོག་པའི་སྒོ་དང་དོང་། །ལྷ་ཁང་འདམ་རྫབ་མི་སྡུག་གཟུགས། །དུད་འགྲོའི་ཚོགས་དང་མཚོ་རི་གཟར། །སྙིང་མི་དགའ་ཞིང་འཚིགས་པ་ནི། །དང་པོ་འབྱུང་བར་ཤེས་པར་བྱ། །གླུ་ལེན་ནུབ་མོ་ན་དང་
ཤེས་པ་ལྕི། །ཡན་ལག་མི་བདེ་ཤུ་བ་གཡན་པ་དང་། །བས་ལྡགས་འབྲུམ་ཆུང་དམར་སིབ་འོང་། །འཁྲུག་ཅིང་ཟ་འཕྲུག་ཤ་མདོག་ཉམས། །མེ་རིས་ཆུ་གྲང་བླུགས་ལྟར་གྲང་། །གྲང་སིབ་ཚ་ཐིག་ཤ་བཀྲ་
ཆེ་ཆུང་བྱེད། །ཤ་འཕྲིགས་བེམ་དང་སྦྲིད་ཅིང་འཁོལ། །མིག་ཟླུམ་ཚ་ཞིང་སྨིན་མ་བྱི། །ལག་སོར་སེན་མོ་ཉམས་པས་ཕྲ། །ལུས་ལ་དྲི་ང་ཆུ་བུར་དང་། །ཉ་སྒངས་གནག་ཆུ་རུལ་དྲི་མནམ། །སྟོད་གཟེར་
སྨད་དུ་འཁྲུ་བར་བྱེད། །ཕྱིའི་ཤ་སྐམས་མདོག་ཉམས་དྲི་མ་བྲལ། །བུག་པའི་སྒོ་ཡོ་བདུད་རྩི་དུས་མེད་པ། །ཡང་ཅིག་མདོར་བསྡུས་བཤད་པ་ནི། །དབང་པོ་གསལ་བའི་འབྲས་བུ་ནི། །མཆིན་པའི་སྒོ་ཡིན་
མིག་ལ་བརྟག །རྒྱལ་མོ་འཁོར་ལོ་གཡང་ར་ཡིན། །གནས་པ་རུས་པའི་འབྲས་བུ་ནི། །མཛེས་པ་སོ་ཡི་མཁར་ཡིན་པས། །ཁ་དོག་རྐང་བུ་ནུས་པ་བལྟ། །ནུས་པ་ཆུ་བའི་འབྲས་བུ་ནི། །ཟངས་མདོག་སེན་མོའི་ཚོགས་
<pb id="90.45a"/>
ཡིན་པས། །སྐྱེ་ལུགས་ཁ་དོག་རྩ་བ་བརྟག །མདོངས་དང་ཤ་ཡི་འབྲས་བུ་ནི། །ཁྱབ་པ་དྲེག་པ་ཡིན་པས་ན། །ཆགས་ལུགས་ཁ་དོག་འགྱུར་བ་བལྟ། །དྲོད་བརྟེན་ཁྲག་གི་འབྲས་བུ་ནི། །བུད་
མེད་གསང་སྒོའི་ཆུ་ཡིན་པས། །ཁ་དོག་ཀུ་ཡ་གཟུགས་ལ་བརྟག །རྐང་མར་བཅུད་ཀྱི་འབྲས་བུ་ནི། །རྩ་བ་གནས་ལུགས་སྐྱེ་ས་བརྟག །དེ་རྣམས་ཐམས་ཅད་རྟགས་ལྡན་ན། །ངས་ཀྱང་གསོ་བར་ག་ལ་ནུས། །
གསུམ་བཞི་ལྔ་ལ་སོགས་པ་ཡི། །རིམ་པ་རྣམས་དང་ལྡན་པ་ན། །སྔགས་དང་སྨན་གྱིས་གསོ་བར་བྱ། །ཕྱི་ནང་འབྲེལ་བའི་བབས་ས་ཡིས། །ལེགས་པར་བརྟགས་ཏེ་གསོ་བར་བྱ། །བཅོམ་ལྡན་འདས་ཕྱག་ན་རྡོ་རྗེ་གསང་
བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་ཀླུའི་ནད་ཞུགས་པ་བརྟག་པའི་ལེའུ་སྟེ་བཅུ་གསུམ་པའོ།།  །།<head n="2" t="བཅུ་བཞི་པ། ཀླུའི་ནད་བསལ་བའི་ལེའུ།" type="lewu" zh="83.264"/>དཔའ་མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་གི་ཀླུའི་ནད་གསོ་བའི་ཆོ་ག་ཇི་ལྟ་བུ་ལགས། བཅོམ་ལྡན་
འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །བྱོལ་སོང་ཀླུ་ཡིས་ཟིན་པ་ལ། །འཚོ་
དང་མི་འཚོ་གཉིས་ཡིན་ཏེ། །ངེས་པའི་རྟགས་ཆེན་དྲུག་ཚང་ན། །དེ་ལ་མཁས་པས་ཅི་བྱར་ཡོད། །རྣམས་སྨིན་ལས་ལས་བྱུང་བ་ཡིན། །གཞན་རྣམས་གསོ་བར་འདོད་པ་ལ། །དཀའ་དང་སླ་བ་གཉིས་ཡིན་ཏེ། །དང་པོ་སྔགས་
ཀྱི་རིམ་པ་ཡིན། །གཉིས་པ་རྫས་དང་འབྲེལ་པ་ཡིན། །དང་པོ་སྔགས་ཀྱི་སྦྱོར་བ་ནི། །དབང་བསྐུར་ཚོགས་བསགས་རྒྱུད་སྦྱངས་ལ། །རིམ་པ་གསུམ་གྱིས་བསྙེན་པར་བྱ། །ཁ་ཅིག་དེ་ཙམ་གྱིས་ཀྱང་ཞི། །གལ་ཏེ་
ནུས་པ་ཆེ་བ་ན། །གསད་པ་དྲག་པོའི་ཤམ་བུ་གདགས། །ཁ་ཅིག་དེ་ཡིས་འཚོ་བ་ཡིན། །གལ་ཏེ་གནོད་ཚབས་ཆེ་བ་ན། །ཀླུ་ཡི་རང་གཤེད་བཟླས་པ་ཙམ། །ནམ་མཁའི་ཀླུ་ཡིས་སྙིང་ནས་གཟིར། །
<pb id="90.45b"/>
རིག་པ་གཉིས་པ་གཤམ་དུ་སྦྲེལ། །རྡོ་རྗེ་ལྟེ་བར་འཁོར་ལོ་བྲི། །དེ་ལ་དམིགས་ཏེ་བསྒྲུབ་པར་བྱ། །དུག་རིགས་གསལ་བར་གྱུར་ན་ནི། །ས་དུག་ངོས་ཟིན་རྡོ་རྗེའི་ནང་། །དགའ་བོ་རིགས་ལྡན་མེ་ཡི་སྔགས། །
བྲམ་ཟེའི་འཁྲུལ་འཁོར་ཤིས་པ་ཡིན། །མེ་ལ་ཆུ་ཡི་འཁྲུལ་འཁོར་ཏེ། །དེ་ཡི་སྔགས་ཀྱིས་གསད་པར་བྱ། །པང་ཆེན་སྟོབས་རྒྱུ་རླུངས་ཡིན་པས། །ས་ཡི་འཁྲུལ་འཁོར་ལྟེ་བར་བཅས། །པད་མ་འཇོག་པོ་ཆུ་ཡིན་པས། །
རླུང་གི་འཁོར་ལོས་གསད་པར་བྱ། །རང་རང་ཁ་དོག་གཤེད་དུ་སྦྱར། །གཞི་སྙིང་སྔགས་རྣམས་དྲི་ལ་བཟླས། །གཉེན་པོ་མི་མཐུན་རྫས་དང་སྦྱར། །གཉེན་པོ་གང་ཡིན་ལྷ་ཡི་གཤེད། །མན་ངག་བཞིན་དུ་ཤེས་པར་བྱ། །
འཁྲུལ་འཁོར་ཚར་ནས་སེམ་བདེ་ན། །རྒྱལ་པོའི་སྡོང་ཟླ་དབྱེ་བར་བྱ། །དུས་ཚོད་ཞག་གྲངས་རིམ་པ་ནི། །བརྟགས་དང་སྦྱར་ལ་ཤེས་པར་བྱ། །རྟགས་རྗེས་རྗེས་སུ་ལོག་པ་ན། །སྦྱིན་བསྲེག་ཅི་རིགས་མཁས་པར་
བྱ། །ཕྱི་རྗེས་དྲག་པོས་བཅད་པ་དང་། །ལྷ་དང་རྫས་ཀྱི་སྔགས་ཀྱིས་གཅད། །མནན་པས་ལས་མཐའ་བརྟུལ་བར་བྱ། །ཞི་བ་དྲག་པོའི་རིམ་པ་ནི། །མཁས་པས་བརྟགས་ལ་བརྟེན་པར་བྱ། །བཅོམ་ལྡན་འདས་ཕྱག་ན་
རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་ཀླུའི་ནད་བསལ་བའི་ལེའུ་སྟེ་བཅུ་བཞི་པའོ།།  །།<head n="2" t="བཅྭ་ལྔ་པ། གཏོར་མའི་ཆོ་ག་བསྟན་པའི་ལེའུ།" type="lewu" zh="83.265"/>དཔའ་མོ་རྡོ་རྗེ་བདེ་མས་གསོལ་པ། རྡོ་རྗེ་འཆང་གི་གཏོར་མ་བྱ་བའི་རིམ་པ་ཇི་ལྟ་བུ་ལགས། བཅོམ་ལྡན་
འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས་པ། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །དཀྱིལ་འཁོར་བྲི་དང་སྦྱིན་སྲེགས་དང་། །བཟླས་པ་
མཐུན་ཚམས་རབ་གནས་དང་། །དབང་བསྐུར་བསྐྲད་ཅིང་གསད་པ་དང་། །འབྱུང་པོ་ཁྱུང་དང་གནོད་སྦྱིན་དང་། །ཀླུ་དང་གནས་སྐྱོང་མཆོད་པ་ན། །གཏོར་མ་མེད་པར་གང་སྤྱད་པ། །ལས་དེ་འབྲས་བུ་
<pb id="90.46a"/>
མེད་པ་འམ། །བར་ཆད་ཉེ་བར་སྐྱེ་འགྱུར་བས། །གཏོར་མའི་ཆོ་ག་བསྟན་པར་བྱ། །ལྷ་ཡི་རྣལ་འབྱོར་ལྡན་པ་ཡིས། །ཕུན་སུམ་ཚོགས་པའི་འབྱོར་པ་བསག །གཏོར་མའི་འོག་ཏུ་རླུང་ལྷ་ཡི། །ས་བོན་ལས་
སྐྱེ་ཁ་དོག་སྔོ། །གཡོ་བའི་རླུང་ཡབ་དང་བཅས་པ། །དེ་སྟེངས་རྒོད་མའི་ཁ་བསམས་ཏེ། །དམར་པོ་རླུང་ལས་སྐྱེས་པ་བསམ། །གྲུ་གསུམ་ཧཱུྃ་ལས་རྡོ་རྗེ་གསུམ། །སྐུ་གསུང་ཐུགས་ཀྱིས་བརྟན་པོར་བྱ། །དེ་སྟེང་
ཨ་ལས་པད་མ་ཆེ། །ཡངས་ལ་དཀར་ཞིང་ཅུང་ཟད་དམར། །ཆོས་དབྱིངས་སྣོད་ཀྱི་གཞལ་ཡས་ཡིན། །དེ་ནས་སྦྱང་བའི་ས་བོན་ལས། །བྲུྃ་ཨྃ་ཛྲྃ་ཁྃ་ཧཱུྃ་བསམས་སླར་ཡང་ཤ་ལྔ་སྦྱངས་པ་ལས། །མཱྃ་
ལཱྃ་པཱྃ་ཏཱྃ་བཱྃ་བསམས་ཏེ། །ཡུམ་ལྔའི་ཡེ་ཤེས་རྣམ་པར་དག །བདུད་རྩི་ཡེ་ཤེས་རྣམ་དག་འདི། །སྦྱང་དང་སྦར་རྟོགས་སྦྱོར་བ་ཡིས། །ཡི་གེ་གསུམ་གྱི་སྒྲ་ལྡན་པ། །བདེ་བའི་རོ་ཆེར་ཉི་མར་གསལ། །འཆར་བའི་
ཁ་དོག་འདྲ་བར་འགྱུར། །རྡོ་རྗེ་ལས་བྱུང་དངུལ་ཆུའི་མདོག །གཉིས་མེད་ཐབས་དང་ཤེས་རབ་ཡིན། །ས་བོན་ལས་བྱུང་པད་མའི་གདན། །ཡངས་པར་རྡོ་རྗེ་འཛིན་བར་དང་། །ཕྱོགས་སྐྱོང་ལ་སོགས་བཀུག་ལ་བསྟིམ། །
མཛུབ་མདུད་གུང་མོ་རྩེ་མོ་སྦྱོར། །མཐེ་བོང་རྡོ་རྗེ་བརྟན་པར་གནས། །རང་འདོད་དངོས་གྲུབ་སར་བཞག་ལ། །ཧཱུྃ་སྒྲ་ལྡན་པས་སྔགས་འདིས་སྦྱིན། །ཨོྃ་ཨིན་ད་ཛ་མ་ཛ་ལ་ཛཀྑ་བྷུ་ཏ་བ་ཧྣི་བ་ཨུ་རཀྑ་ཙན་ད་སུ་ཐྫ། མ་ད་
པ་པ། ཏ་པ་ལ་པ་ཏ་ལ། ཨཪྠ་སཔྤ་སྭཱ་ཧཱ། ཨི་དམ་བ་ལིང་བྷུྃ་ཛི་གྷ་ཕུལླ་དྷཱུ་པ་མྃ་ས་པྃ་ག །ཨམྦྷ་ཀ་ཛ།  སཔྤ་སཱ་ཧ་ཁན་ཏི་ཁུ་ཎི་ཕེ་ཌ་ག་ད་སྭཱ་ཧཱ། ཨོྃ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱྃ། ཨཱདྱཱ་ནུད་པན་ན་ཏྭཱད་
ཨོྃ་ཨཱཿཧཱུྃ་ཕཊ་སྭཱ་ཧཱ། འཁོར་རྣམས་རྟོགས་པར་བྱ་བའོ། །ལྷག་པར་ཁྱུང་ཆེན་མཆོད་པ་ནི། །ཉ་ཤ་བྷྲེང་གི་ལ་དུ་དང་། །འོ་མ་སྦྲུལ་གྱི་ཤ་ཡིས་མཆོད། །གནོད་སྦྱིན་དག་ལ་ཤ་རློན་དང་། །ཆང་ནི་མེད་དུ་མི་རུང་ངོ་། །
<pb id="90.46b"/>
ར་ཁྲག་ཤིང་ཐོག་རྣམས་ཀྱིས་སོ། །ཀླུ་ལ་དཀར་གསུམ་མངར་གསུམ་དང་། །རྩི་སྨན་དར་ཟབ་སྣ་ཚོགས་མཆོད། །རང་གི་རིག་པ་ཕུལ་བྱས་ལ། །བསྟོད་ཅིང་གསོལ་བ་གང་ཡིན་བྱ། །ཧཱུྃ་ཁྱོད་ཀྱིས་སེམས་
ཅན་དོན་ཀུན་མཛད། །རྗེས་སུ་འཐུན་པའི་དངོས་གྲུབ་སྩོལ། །རང་གི་གནས་སུ་གཤེགས་ནས་ཀྱང་། །སླར་ཡང་སྤྱན་དྲངས་ཚེ་ན་སྤྱོན། །ཨོྃ་བཛྲ་ས་མ་ཡ་མུཿཞེས་བརྗོད། །མཆོད་སྦྱིན་འདི་དང་མ་བྲལ་
ན། །ཞི་སོགས་གྲུབ་པ་བརྒྱད་གང་ཡིན། །མཆོག་གི་འབྲས་བུ་ཐོབ་པར་འགྱུར། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ཞེས་བྱ་བ་ལས་གཏོར་མའི་ཆོ་ག་བསྟན་པའི་
ལེའུ་སྟེ་བཅྭ་ལྔ་པའོ།།  །།<head n="2" t="བཅུ་དྲུག་པ། ཡུམ་བསྒྲུབ་པ་རྣམ་པར་ཕྱེ་བའི་ལེའུ།" type="lewu" zh="83.267"/> དཔའ་མོ་རྡོ་རྗེ་བདེ་མས་གསོལ་པ། རྡོ་རྗེ་འཆང་གི་ཞུ་བ་གསོལ་བ་བདག་གི་སྒྲུབ་པའི་ཆོ་ག་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་
ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །དུས་གསུམ་སངས་རྒྱས་བསྐྱེད་པའི་མ། །རྡོ་རྗེ་བདེ་ཆེན་སྟོང་པ་ཉིད། །ཁྱོད་
ཀྱི་སྒྲུབ་པ་བཟང་པོ་ནི། །འདས་པའི་སངས་རྒྱས་རྣམས་ཀྱིས་བཤད། །ད་ལྟར་བྱུང་བ་འང་དེ་འཆད་དེ། །མ་འོངས་རྣམས་ཀྱང་འཆད་འགྱུར་ལ། །ང་ཡིས་ཀྱང་ནི་འདིར་བཤད་དེ། །བྱང་ཆུབ་སེམས་ལྡན་གང་ཟག་གི །
རབ་དབེན་པ་ཡི་ས་ཡི་ཆར། །མཆོད་ཅིང་བསྟན་དགའ་བསྙེན་བྱས་ལ། །སངས་རྒྱས་རྡོ་རྗེ་ཅན་མཆོད་བྱ། །རིམ་པས་ཚངས་པའི་གནས་བཞི་བསྒོམ། །ཨོྃ་སྭ་བྷཱ་བ་ཤུད་དྷཱཿསརྦ་དྷརྨཱཿསྭ་བྷཱ་བ་ཤུད་དྷོ྅་ཧྃ།
རང་བཞིན་རྣམ་པར་དག་པ་བསྒོམ། །ཨོྃ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ྅་ཧྃ། བརྗོད་མེད་ཡེ་ཤེས་དག་པར་བསྒོམ། །བསྲུང་ཞིང་གཞལ་ཡས་ཁང་པ་དེར། །མཛེས་པའི་པད་མ་ལ་གནས་པ། །ཆོས་འབྱུང་
<pb id="90.47a"/>
རྣམ་དག་ཕོ་བྲང་དུ། །ཉི་མ་ཟླ་བ་རྣམ་དག་དཔལ། །བྃ་ལས་བྱུང་བའི་ལྷ་མོ་ནི། །སྐུ་མདོག་དམར་ལྗང་ཞལ་གཅིག་མ། །ཕྱག་གཉིས་གྲི་གུག་ཐོད་པ་འཛིན། །གར་སྟབས་བརྒྱན་གྱིས་མཛེས་མ་སྟེ། །
ཐོད་པ་སྐམ་པོའི་ཕྲེང་བས་བརྒྱན། །ཤར་དུ་མཱ་མ་ཀཱི་བསམས་ཏེ། །སྔོན་མོ་ཞལ་གཅིག་ཕྱག་གཉིས་མ། །གཡས་པ་རྡོ་རྗེ་གཡོན་ཐོད་པ། །གཡས་སུ་སངས་རྒྱས་སྤྱན་སེར་ཏེ། །ཞལ་གཅིག་ཕྱག་གཉིས་གཡས་པ་ན། །
རིན་ཆེན་གཡོན་པས་ཐོད་པ་འཛིན། །གཡོན་དུ་དམ་ཚིག་སྒྲོལ་མ་ལྗང་། །གཡས་པ་ཨུཏྤལ་ཐོད་པ་འཛིན། །རྒྱབ་ཏུ་གོས་དཀར་དམར་སེར་ཏེ། །པད་མ་ཐོད་པ་བསྣམས་པའི་ཕྱག །ཀུན་ཀྱང་ཁྲོ་ཞིང་གར་སྟབས་
བཞུགས། །རུས་པ་རིན་ཆེན་རྒྱན་དང་ལྡན། །མཆོག་སྒྲུབ་ནད་རྣམས་སྦྱང་བ་དང་། །བསྲུང་ཞིང་འདོད་པ་ཞི་རྒྱས་དང་། །རང་གི་སྲོག་འཛིན་ཕྲིན་ལས་དབང་། །རྟག་ཏུ་ཡེ་ཤེས་པ་ཡང་མཆོད། །རིགས་པ་
ངེས་པར་བསྟན་པ་ནི། །ཨོྃ་བཛྲ་སུ་ཁཱ་བུད་དྷ་སརྦྦ་ཤྚྃ་ཀུ་རུ་སུ་ར་ཀ་ཧཱུྃ་ཕཊ་སྭཱ་ཧཱ། ཨོྃ་ཤང་ཀ་རེ་ཤཱན་ཏིང་ཀ་རེ། གྷུཊྚ་གྷུཊྚ་གྷུཊྚི་ནི་གྷཱ་ཏ་ཡ། གྷཱ་ཏ་ཡ། གྷུཊྚི་ནི་སྭཱ་ཧཱ། ཨོྃ་རུ་རུ་སྥུ་རུ་ཛྭ་ལ་ཏིཥྛ་སིད་དྷ་ལོ་ཙ་ནི་སརྦ་ཨརྠ་སཱ་དྷ་ནི་
སྭཱ་ཧཱ། ཨོྃ་ཨ་ཀ་ཊེ་བི་ཀ་ཊེ་ནི་ཊེ། ཀ་ཊྃ་ཀ་ཊེ་ཀ་རོ་ཊྃ་བཱི་རྱེེ་སྭཱ་ཧཱ། ཨོྃ་ཏཱ་རེ་ཏུཏྟྭ་རེ་ཏུ་རེ་མ་མ་ཨཱ་ཡུ་ཥྵེ་སྭཱ་ཧཱ། རང་རང་ལས་དང་འབྲེལ་པ་ནི། །འབུམ་འགྱུར་སྔགས་ཀྱིས་འགྲུབ་པར་འགྱུར། །ལས་གཞན་དངོས་གྲུབ་མ་
བསྒྲུབས་པར། །ལྷ་མོ་ཁྱོད་ཀྱིས་བྱེད་པ་ཡིན། །འདི་ནི་གསང་བ་དམ་པ་སྟེ། །ཆེས་གསང་བས་ཀྱང་མཆོག་ཡིན་ནོ། །དེ་བས་མཛེས་མ་ཁྱོད་ལ་བཤད། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་
རྒྱལ་པོ་ལས་ཡུམ་བསྒྲུབ་པར་རྣམ་པར་ཕྱེ་བའི་ལེའུ་སྟེ་བཅུ་དྲུག་པའོ།།  །།<head n="2" t="བཅུ་བདུན་པ། ལས་སྣ་ཚོགས་བསྟན་པའི་ལེའུ།" type="lewu" zh="83.269"/>དཔའ་མོ་རྡོ་རྗེ་བདེ་མས་གསོལ་པ། རྡོ་རྗེ་འཆང་གི་ལས་སྣ་ཚོགས་པ་སྒྲུབ་པ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་
<pb id="90.47b"/>
པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །སྒྲུབ་པོ་ཕུན་སུམ་ཚོགས་འདོད་པས། །ང་ཉིད་ཐོག་མར་མཉེས་བྱ་སྟེ། །འདོད་པའི་རྫས་ལ་འཁོར་ལོ་བྲི། །དེ་
ཡི་ནང་དུ་ཆུད་པ་ཡི། །ལོངས་སྤྱོད་མིང་དང་སྤེལ་བྲིས་ནས། །དགུག་ལ་བཅུག་ལ་སྔགས་འདི་བཟླས། །ཨོཾ་ཙཎ་ཌ་མ་ཧཱ་རོ་ཥ་ན། ཏད་ཡ་ཐཱ། ཨོྃ་ཙ་ལེ་པྲ་ཙ་ལེ་ལ་ལཱ་ལུ་ཏེ་ཡཱ་དེ་བ་ཀཱ་མ་ཧཱ་ཀཱ་ལ་ཨ་ན་ཙ་ར་ཡ་བ་སཱི་སྭཱ་ཧཱ། 
ཁྲི་བཟླས་པས་རང་ཅི་འདོད་པ་འོང་བར་འགྱུར་ཏེ། གོང་བུ་དགུག་པའོ། །རང་ཉིད་རྡོ་རྗེ་འཛིན་དུ་བསམས་ལ་ཏ་ལའི་ལོ་མ་ལ་རི་རབ་ཀྱི་འཁོར་ལོ་བྱས་ཏེ། ཟུར་དུ་ཧཱུྃ་དང་ཧྲཱིའི་བར་དུ་བསྒྲུབ་བྱའི་མིང་བྲིའོ། །ལྟེ་བར་
སྔགས་བྲི། རྩིབས་ལ་ཡང་སྔགས་བྲིས་ཏེ། རྐང་པ་གཡོན་པས་མནན་ཅིང་། ཨོྂ་ཙཎ་ཌ་མ་ཧཱ་རོ་ཥ་ན་ཙན་མུཎྚི་དུ་མ་ཀེ་ཤ་ཧྲཱི། ཧ་ན་ཧ་ན་ཧྲིཿཔ་ཙ་པ་ཙ་ཧྲིཿདེ་བ་དད་ཏ་ཆེ་གེ་མོ་མེ་པ་ཤི་རི་སྭཱ་ཧཱ། ཞེས་ཁྲི་བཟླས་པས་
རྐང་པ་དགུག་པའོ། །ཨོྃ་ཙཎྜ་མ་ཧཱ་རོ་ཥ་ན་ཨ་རི་གརྐ་ཐ་ཏ་རི་སྭཱ་ཧཱ། སྔགས་འདི་བཟླས་ལ་ཁ་བཀྲུས་ལ། ཁྱུ་མཆོག་གི་ལྕི་བ་དང་། ལྡོང་རོས་བསྲེས་ལ་རྡོ་རྗེའི་གཟུགས་བྱས་ཏེ། ལྟེ་བར་འཁྲུལ་འཁོར་བཅུག་ལ་དགྲའི་
སྒོར་སྦས་ན་འཆི་བར་འགྱུར་རོ། །བཀླགས་པས་འགྲུབ་འགྱུར་ནུས་པ་འདི། །རྡོ་རྗེ་འཛིན་པར་རབ་ཞུགས་ནས། །རྫ་མཁན་ལག་པའི་འདག་པ་ལ། །རྡོ་རྗེའི་རྣམ་པར་འཁྲུལ་འཁོར་བཅའ། །ཨོྃ་ཙཎྜ་མ་ཧཱ་རོ་ཥ་ཎ་ཆེ་གེ་མོ་མུ་ཁ་ཏེ་ཐཱན་ཏི་ས་གྷ་ཚཱ་ན་ཏིང་གྷན་ད་ན་ཏིང་ལྃ་གྷཱྃ
མུ་ཏྲ་མུ་རཱི་ཤེ་ནཾ་ཆེ་གེ་མོ་བྷུན་དྷ་མི་སྭཱ་ཧཱ། སྔགས་འདི་ཁྲི་བཟླས་ཁང་པར་མནན། །ངེས་པར་ཤགས་ལས་རྒྱལ་བར་འགྱུར། །ཨོྃ་བཛྲ་ཙཎྜ་མ་ཧ་རོ་ཥ་ཎ་ན་མ་ནི་ཁ་བེ་རཱ་ཡ་ཙི་རི་ཙི་རི་ཀམྙ་ཏུ་བེ་ན་མུ་ཤི་ཏུན་ཏེ་བན་དྷ་སི་རི་ཁ་ལི་སྭཱ་ཧཱ། རྡོ་རྗེ་ལ་ནི་ཁྲག་གིས་བྲི། །གང་གིས་
ཕྱོགས་མཚམས་སྦས་པ་ན་བྱི་བ་ཁ་ནི་འཆིང་བ་ཡིན། །ཙཎྜ་མ་ཧཱ་རོ་ཥ་ཎ་ནཾ་ཏུ་ན་ཏེ་སི་རི་སི་རི་ཁི་ལི་ཁི་ལི་སྭཱ་ཧཱ། སྟག་གི་ལྤགས་པ་ལ་བྲིས་ཏེ། །གང་ལ་བཏགས་པའི་སྤྱང་ཀི་བསྲུང་། །ཨོཾ་ཙཎྜ་མ་ཧཱ་རོ་ཥ་ཎ་མྃ་ར་རཀྴ་ཏོ་ན་ཤ་ཀར་ཡ་སྭཱ་ཧཱ། ཤིང་ཐོག་ལ་
<pb id="90.48a"/>
བཅངས་ན་གདོན་ཐམས་ཅད་ཀྱིས་གླགས་མི་རྙེད་དོ། །བྱི་ཁུང་ཤར་བལྟས་ས་དང་ནི། །འུག་ཆུང་རུས་པ་ལང་ཀའི་རྩྭ། །སྒོ་ལྕགས་ཁུང་བུར་བླུགས་བྱས་ཏེ། །ཨོྃ་བཛྲ་ཙཎ་ཌ་མ་ཧཱ་རོ་ཥ་ཎ་ཀུར་ཏྲི་ས་ནཱ་ཀར་ཏི་ཚུམས་དང་
ཕུཊ་ཕུཊ་སྭཱ་ཧཱ། སྔགས་དེ་བརྒྱ་དང་བརྒྱད་བཟླས་ན། །སྨྱིག་མས་ཡང་ཡང་དཀྲོག་པ་ནི། །སྒོ་ལྕགས་འབྱེ་བར་ཐེ་ཚོམ་མེད། །དུར་ཁྲོད་སོལ་བས་བསྲེགས་པས་ནི། །སླར་ཡང་སྔ་མ་དག་ཏུ་འགྱུར། །རྒྱ་གྲམ་ནང་དུ་ཆུད་པ་ཡི། །
དམག་གི་གཙོ་བོ་བྲི་བྱ་སྟེ། །སྔགས་དང་སྤེལ་ནས་སྙིང་ག་རུ། །སེང་ལྡེང་ཕུར་པ་བཏབ་ན་ནི། །ངེས་པར་དེ་ཉིད་རེངས་པར་འགྱུར། །བྱི་བ་ནག་པོའི་རྟུག་པ་དང་། །ཤ་ཅན་ར་ཡི་རྭ་དང་ནི། །ཁྱི་ནག་སྤུ་དག་བསྲེགས་གྱུར་ན། །འབྲུ་ཡི་རྣམ་
པ་འཕེལ་བར་འགྱུར། །དེ་སོགས་ལས་ཀྱི་རིམ་པ་ནི། །བསམ་གྱིས་མི་ཁྱབ་ཇི་སྙེད་པ། །ཁྱོད་ལ་བསྟན་པར་མི་ནུས་པས། །སྔགས་གྲུབ་དེ་ཡིས་རྟོགས་པར་འགྱུར། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་
རྒྱུད་ཀྱི་རྒྱལ་པོ་ལས་ལས་སྣ་ཚོགས་བསྟན་པའི་ལེའུ་སྟེ་བཅུ་བདུན་པའོ།།  །།<head n="2" t="བཅྭ་བརྒྱད་པ། ཆར་དབབ་པའི་ལེའུ།" type="lewu" zh="83.273"/>དཔའ་མོ་རྡོ་རྗེ་བདེ་མས་གསོལ་པ། རྡོ་རྗེ་འཆང་གི་ཆར་དབབ་པའི་ཆོ་ག་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་
ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ཆུ་བདག་གནས་པའི་ས་ཡི་ཆར། །དཀྱིལ་འཁོར་པད་མ་བརྒྱད་པ་ལ། །སྒོ་དང་རྟ་བབས་
སྦྲུལ་གྱིས་བརྒྱན། །མེ་ཏོག་མཆོད་པས་མཉེས་བྱ་བ། །བྲམ་ཟེའི་ཐོད་པ་གཙང་མ་གཉིས། །ཆུ་བདག་དམ་ཚིག་ཀླུ་ཡི་གཟུགས། །གུར་གུམ་བཟང་པོས་བྲི་བར་བྱ། །ཁ་སྦྱར་བར་དུ་རྡོ་རྗེ་འཛིན། །ཞལ་བཞི་པ་ལ་ཕྱག་བརྒྱད་པ། །
བཻ་དཱུརྱ་ལྟར་གནས་པ་ནི། །ཆུ་དར་ཡང་ན་རས་ལ་བྲི། །རྩ་བ་ཁྲོ་བོ་གཡས་གཡོན་རྒྱབ། །དཀར་དམར་དེ་བཞིན་ལྗང་ཁུ་སྟེ། །རྩ་བ་ཁྱུང་ཆེན་ཟིལ་གྱིས་གནོན། །གཡས་ཀྱི་ཕྱག་ན་རིམ་པ་ལྟར། །
<pb id="90.48b"/>
རྡོ་རྗེ་འཁོར་ལོ་རལ་གྲི་དང་། །ལྕགས་ཀྱུ་རིགས་ལྡན་པད་མ་དང་། །པད་ཆེན་དུང་སྐྱོང་ཡུམ་དང་བཅས། །གཡོན་པ་དྲིལ་བུ་རྩེ་གསུམ་དང་། །ཕུར་བུ་སྤྲིན་གྱི་ཞགས་པ་སྟེ། །མཐའ་ཡས་ནོར་རྒྱས་འཇོག་པོ་དང་། །སྟོབས་རྒྱུ་ཡུམ་
གྱིས་བཅིངས་པ་ནི། །ཐམས་ཅད་གཙོ་ལ་ཐལ་སྦྱར་ཏེ། །སྦྲུལ་མགོ་སྤྲིན་ཆེན་བཞིན་དུ་གཏིབས། །འདབ་མར་ཀླུ་ཆེན་བརྒྱད་བསྐྱེད་ལ། །སྤྱན་དྲངས་མཆོད་པ་བྱས་ནས་ཀྱང་། །ཆར་གྱི་རྒྱུན་ཆེན་འབབ་པར་བསམ། །ཀླུ་ཆེན་རྩ་བའི་སྔགས་
རྣམས་ལ། །བྷ་རི་ཤ་ཡ་བཏགས་ཏེ་བཟླས། ངེས་པར་ཆར་རྒྱུན་འབབ་པར་འགྱུར། །གལ་ཏེ་འབབ་པར་མ་གྱུར་ན། །གུ་གུལ་དུད་པས་གཟིར་བྱས་ནས། །ཕྲིན་ལས་སྔགས་ཀྱིས་སྲོག་ཀྱང་གཡོ། །གལ་ཏེ་མ་བབ་ན་རྡོ་རྗེ་འཛིན་པ་
ཕྱུང་ལ་ཚ་བའི་མར་ནག་གིས།     བླུགས་ལ་སྔགས་བཟླས་ན་འབབ་པར་འགྱུར། །ཡང་ན་ཁམ་ཕོར་ལ་སྦྲུལ་མགོ་གཉིས་པའི་ཁྲག་དང་ཤས་སྔར་ལྟར་བྱས་ལ་སྐྱེར་བའི་སོལ་བའི་མེ་ལ་སྔར་ལྟར་བསྲོ་བར་བྱ་སྟེ། དེས་ངེས་པར་འབབ་
པར་འགྱུར་རོ། །ཡང་ན་གཏུམ་པའི་འབྲས་བུ་ལ། །སྔགས་ཀྱིས་བཏབ་ཏེ་ཀླུའི་ཁྱིམ། །སྦྱིན་སྲེག་བྱས་པས་འབབ་པར་འགྱུར། །དེས་ཀྱང་འབབ་པར་མ་གྱུར་ན། །ཡུངས་ཀར་སྐྱེ་ཚེ་སྦྲང་རྒོད་དང་། །བྲ་མའི་མེ་ཏོག་ཕྱེ་མར་བྱས། །
ར་ཡི་འོ་མའི་རི་ལུ་སྦྱར། །སྔགས་བཟླས་མཚོ་འམ་ཆུ་མིག་ཏུ། །རྒྱ་དང་བརྒྱད་དུ་བསྐྱུར་ན་འབབ། །དེས་ཀྱང་འབབ་པར་མ་གྱུར་ན། །རྟ་རུའི་ཁུ་བས་རི་ལུ་བྱས། །མཚོར་བསྐྱུར་ངེས་པར་འབབ་པ་ཡིན། །གལ་ཏེ་དེས་
ཀྱང་མ་བབ་ན། །པད་མ་ཨུཏ་པལ་སྔོན་པོ་དང་། །ཡུངས་ཀར་ཟངས་ཕྱེ་བ་བླ་དང་། །དབང་པོ་ལག་པ་རྒྱ་སྐྱེགས་ཤིང་། །བུར་རམ་ར་ཡི་འོ་མས་བསྡུས། །རྒྱ་ཤུག་འབྲུ་ཙམ་རི་ལུ་ལ། །ལན་བདུན་བསྔགས་ཏེ་མཚོར་
བསྐྱུར་ན། །ཆར་རྒྱུན་མཚུངས་པ་མེད་པར་འབབ། །མི་འབེབས་ཀླུ་རྣམས་མགོ་གས་ཏེ། །ལུས་ནི་བསྐམས་ཏེ་འཚིག་པར་འགྱུར། །ང་ཡི་བཀའ་ལས་གང་འདའ་བ། །སྐད་ཅིག་ཉིད་ལ་བརླག་པར་འགྱུར། །
<pb id="90.49a"/>
བཟླས་ར་བར་སྦས། །སྤྲེའུའི་གནོད་པ་བཟློག་པར་འགྱུར། །ཨོཾ་ཙཎ་ཌ་མ་ཧཱ་རོ་ཥ་ན་སརྦ་སྟྃ་བྷ་ཡ་དུ་མ་བྷེ་སྭཱ་ཧཱ། སྦྲང་རྩི་བུ་རམ་ཁུ་བ་ལ། །འདི་བཟླས་བྱུགས་པས་དོམ་འབྲོས་སོ། །ཨོཾ་ཙཎ་ཌ་མ་ཧཱ་རོ་ཥ་ཎ་
བར་ཏ་དྷིན་དྲྃ་དྲྃ་དྷེ་སྭཱ་ཧཱ། དུག་དང་ལན་ཚྭ་སྐེ་ཚེ་དང་། །ཡུངས་ཀར་ལ་ཕུག་ས་བོན་དང་། །དྷ་དུ་ར་དང་ཀལ་བི་དང་། །མ་ཧེ་ཕག་དང་ཅེ་སྤྱང་ཁྲག །སྦྲུལ་ལ་རྡོ་རྗེ་བརྒྱད་བྱས་ལ། །ཕྱོགས་མཚམས་སྦས་ན་གནོད་པ་ཞི། །མཚམས་
བཅད་པ་ཡི་དམ་པ་ཡིན། ཨོཾ་བཛྲ་ཙཎ་ཌ་མ་ཧཱ་རོ་ཥ་ཎ་བྷི་དྷ་ཧཱི་ནི་ཀྃ་བྷེ་སྭཱ་ཧཱ། སྔགས་ནི་བརྒྱ་རྩ་བརྒྱད་བཟླས་ན། །བསྲུང་བ་འདི་ཡང་མཚམས་གཅད་ཡིན། །ཨཾ་བི་ཏི་པ་ན་ཧཱི་བྷྲི་བི་ཊ་བི་ཊ་ཧཱུྃ་ཧཱུྃ་སྭཱ་ཧཱ། སྔགས་འདི་གང་ཡིན་ལྕི་བ་ལ། །
བཟླས་ཏེ་མ་ཧེ་འཐུངས་བའི་ཆུ། །ནང་བཅུག་ཞོ་རྣམས་བརླག་པར་འགྱུར། །གསེར་མེ་མ་ལ་རེག་པ། གཡུ་མིག་མ་ཕུག་པ། མུ་ཏིག་མུ་མེན། གསེར་གྱིས་བྲིས་པའི་ཁྲྃ། བ་བླ་མུ་ཟི། བཙན་དུག་གུ་གུལ་གི་
ཝང་སྤྲེའུའི་སྤུས་གཏུམས་ལ། ཨོྃ་བཛྲ་ཙཎ་ཌ་མ་ཧཱ་རོ་ཥ་ཎ་ག་རུ་ཌ་ཙ་ལེ་ཙ་ལེ་བདུད་རུ་ཏྲ་མཱ་ར་ཡ། བཛྲ་བྷ་ཏི་ག་རུ་ཌ་བེ་གེ་ཧཱུྃ་རི་ཛ་པྲི་ཛ་ནཱ་ག་རཱ་ཛ་མཱ་ར་ཡ་ཧཱུྃ་ཕཊ། སྔགས་ཁྲི་བཟླས་ཏེ་ལུས་ལ་བཅངས་ན་ཀླུ་
ཐམས་ཅད་འབྲོས་པར་འགྱུར་རོ། །ཨོྃ་པད་མཱཀྵ་པད་མཱཀྵ་བ་རུ་ནི་ཧཱུྃ་ཕཊ་སྭཱ་ཧཱ། ཆུ་གཙང་མ་ལ་བཟླས་ཏེ་མིག་བཀྲུས་ན་མིག་ནད་ཐམས་ཅད་འབྱང་བར་འགྱུར་རོ། །སུག་སྨེལ་དང་། འཛཱ་ཏཱི་དང་། ནཱ་ག་གེ་སར་དང་། ཨ་ཤོ་ཏ་ཀའི་འབྲས་
བུ་རྣམས་ལ་སྔགས་འདི་བཟླས་ཏེ་དཔྲལ་བར་ཤུ་ཏྲས་ཐིག་ལེ་བྱས་ན་ཀུན་གྱི་ཡིད་དུ་འོང་བར་འགྱུར་རོ། །ཨོཾ་བཛྲ་ཙཎ་ཌ་མཱ་ཧ་རོ་ཥ་ཎ་ཛམ་བྷེ་མོ་ཧ་ཡ་ཧྲཱི་སྭཱ་ཧཱ། བརྒྱ་རྩ་བརྒྱད་བཟླས་སོ། །བྱིས་པ་གསར་བཙས་སྲུང་བ་ན། །ཁམ་ཕོར་
ནང་དུ་རྡོ་རྒྱུས་ཀྱིས། །རྡོ་རྗེ་རྒྱ་གྲམ་ལྟེ་བའི་ནང་། །ཨོཾ་བཛྲ་ཙཎ་ཌ་མ་ཧཱ་རོ་ཥ་ཎ་ཆེ་གེ་མོ་ལ་རཀྵ་རཀྵ་སྭཱ་ཧཱ། ཧཱུྃ་བཅུ་བྲིས་ཏེ་ལྷ་བསྟིམས་ལ། །མཆོད་བསྦྱིན་གཏོར་མ་སྦྱིན་བྱས་ཏེ། །དེ་ཡི་སྟེང་དུ་སྦྱང་བར་བྱ། །ལུས་ལ་གུར་གུམ་
<pb id="90.49b"/>
ཆུས་བྲིས་པའི། །འཁོར་ལོ་གཉིས་པས་བསྲུང་བར་བྱ། །ཨོཾ་བཛྲ་ཙཎ་ཌ་མ་ཧཱ་རོ་ཥ་ཎ་བ་ས་ཧ་དོ་ལཱ་ཡི་སྭཱ་ཧཱ། སཱ་ཨེ་ས་བ་ཛི་ཧཱ་ཡི་ན་མཱ་ཏ་ཡི་སྭཱ་ཧཱ། སྔགས་འདི་མེ་ཏོག་དང་། གོས་དང་། ཟས་དང་། རྒྱན་ལ་མངོན་པར་བསྔགས་ཏེ་བྱིན་ན་དབང་དུ་
འགྱུར་རོ། །ཨོཾ་བཛྲ་ཙཎ་ཌ་མ་ཧཱ་རོ་ཥ་ཎ་ན་མ་ས་ར་ནཱ་མ་ཏད་ཡ་ཐཱ། དྷ་ར་ད་མ་ཧཱ་དྷ་ན་དྷ་དྷ་ཌ་དུ་ཌེ་དེ་སྭཱ་ཧཱ། བྱེ་མ་དང་ཐལ་ཆེན་ལ་བསྔགས་ཏེ་ཞིང་ལ་གཏོར་ན་སྲོགས་ཆགས་ཀྱིས་ཟ་བར་མི་འགྱུར་རོ། །ཨོཾ་བཛྲ་སུ་ཁ་དྷེ་བྷི་ཤུད་
དྷ་ཨ་ལླཱི་བ་ར་ཙུ་ལི་ཙེ་ར་ས་ག་གན་དྷ་སཱ་པ་མི་ཧ་བན་དྷ་ལི་ས་སྭཱ་ཧཱ། སྔགས་འདི་རྡོ་རྗེའི་ཤིང་དང་། ད་ལིས་དང་། ཨརྒ་གསུམ་ལ་ལན་བདུན་བདུན་བཟླས་ཏེ། རྣ་བའི་འོག་ཏུ་བཅུག་ན་ཙཽ་ར་བ་ཐམས་ཅད་ཀྱིས་གནོད་པར་བྱ་བར་
མི་ནུས་སོ། །མི་རུས་ལ་བྱས་ཕུར་བུ་ནི། །བགེགས་ཀྱི་ལུས་ཅན་ཞལ་གཅིག་པ། །ཕྱག་བཞི་ཐོ་བ་ཞགས་པ་དང་། །དགྲ་སྟ་རྩེ་གསུམ་བསྣམས་པ་སྟེ། །དུག་ཁྲག་ལན་ཚྭ་སྐེ་ཚེ་དང་། །རྒྱ་ཚྭ་མར་ནག་ནང་དུ་བཙོ། །
སྟོབས་ཆེན་སྔགས་བྲིས་རས་མས་བཏུམ། །ཁྱིམ་སྒོར་སྦས་ན་འཆི་བར་འགྱུར། །ཨོཾ་བཛྲ་ཀྲོ་དྷ་མ་ཧཱ་བ་ལ་ཧ་ན་ད་ཧ་བ་ཙ་བི་དྷྭནྶ་ཡ། ཨུད་ས་མཱ་ར་ཡ་ཧཱྃ་ཕཊ། སྦྲུལ་མགོ་གཉིས་པའི་ཐོད་པར་ཁྱི་སྨྱོན་པའི་ལྕེ་ལ་དགྲའི་ལིང་
ག་བྲིས་ཏེ་རྟའི་རྨིག་པའི་འོག་ཏུ་བཅུག་ལ་སྔགས་འདི་བཟླས་ནས་གང་གི་སྒོར་སྦས་ན་བསྐྲད་པའམ་སྨྱོ་བར་འགྱུར་རོ། །ཨོཾ་བཛྲ་ཙཎ་ཌ་མ་ཧཱ་རོ་ཥ་ཎ་ཆེ་གེ་མོ་མུ་པ་ཏ་ཡ་ཕཊ་ཅེས་ཁྲི་བཟླས་སོ། །ཤིང་ལོ་དང་སྟག་པ་ལ་
རྡོ་རྗེའི་རྣམ་པར་བྱས་ལ་ལྟེ་བར་ལས་ཀྱི་རིག་པ་བཅུག །དཔའ་བོ་གཡུལ་དུ་ཤི་བའི་སྐྲའི་ཐི་གུས་རྐེད་པར་བཏགས་ལ་གླད་ལ་བསྐོར་ན་བགེགས་འབྲོས་པར་འགྱུར་རོ། །གྲོ་གའི་འདབ་མ་ལ་རྡོ་རྗེའི་ནང་དུ་ཆུད་པའི་ལྟེ་བར་སྐུ་
གསུང་ཐུགས་ཀྱི་སྔགས་དང་བསྲུང་བྱ་བྲི། དེའི་མཐའ་མར་ལས་རབ་འབྱམ་བྲི། དེའི་ཉེ་བར་བསྟན་པའི་འཁོར་གྱི་སྔགས་བྲི། དེའི་མཐའ་མར་ཤེས་རབ་ཀྱི་སྔགས་བྲི། དེའི་མཐའ་མར་མེའི་ཚོགས་བྲིས་ཏེ་དྲིལ་ལ་ལུས་ལ་
<pb id="90.50a"/>
བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་ཆར་འབབ་པའི་ལེའུ་སྟེ་བཅྭ་བརྒྱད་པའོ།།  །།<head n="2" t="བཅུ་དགུ་པ། སྦྱིན་སྲེག་གི་ཆོ་ག་བསྟན་པའི་ལེའུ།" type="lewu" zh="83.275"/>དཔའ་མོ་རྡོ་རྗེ་བདེ་མས་གསོལ་པ། 
རྡོ་རྗེ་འཆང་གི་ཀྲི་སྦྱིན་བསྲེག་གི་ཆོ་ག་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་
མཆོག །ཁྱོད་ལ་བཤད་ཀྱིས་ལེགས་པར་ཉོན། །ཐབས་དང་རྫས་དང་ལྷ་དང་ནི། །སྔགས་ཀྱི་རིམ་པ་ཕན་ཡོན་རྣམས། །རིམ་པས་མཛེས་མ་ཁྱོད་ལ་བསྟན། །སྦྱང་བའི་ལས་ནི་སྔོན་འགྲོ་བའི། །སོར་ནི་ཉི་ཤུ་རྩ་
བརྒྱད་དང་། །བཅུ་དྲུག་བཅུ་བཞི་བཅུ་གཉིས་དང་། །བཅུ་དང་བརྒྱད་ལས་ཆུང་བ་སྤང་། །རིམ་བཞིན་ནད་རྣམས་ཞི་ཞིང་ནོར་འཕེལ་དང་། །རིམས་རྣམས་ཞི་ཞིང་ཞི་ལས་འགྲུབ། །དབང་དུ་བསྡུ་དང་རྒྱས་པ་
དང་། །གསོད་པའི་ཐབས་སུ་ཤེས་པར་བྱ། །ཐུར་དུ་རྐོ་བ་སུམ་གཉིས་ཏེ། །ཁ་ཁྱེར་བརྒྱད་ཆ་མཐོ་བའོ། །རིམ་བཞིན་ཕྱེད་ཕྱེད་རྡོ་རྗེས་མཚན། །དཀར་སེར་དམར་ནག་ལྗང་ཁུ་སྟེ། །ལས་དང་འབྲེལ་བ་ཤེས་པར་བྱ། །
མཆོད་པའི་རྫས་དང་ཡམ་ཤིང་དང་། །དུར་བ་ལ་སོགས་སྲེག་པའི་རྫས། །གཡས་དང་གཡོན་གྱི་རིམ་པ་ཡིན། །རང་ཉིད་རྡོ་རྗེ་འཛིན་པར་བསྐྱེད། །རྒྱས་ལ་དགའ་དང་ཞི་ལ་ཞི། །དབང་ལ་ཆགས་པ་ཁྲོ་ལ་
བསད། །གཞན་རྩུབ་བསྐྲད་པ་ལ་སོགས་ཡིན། །དམར་བ་མེ་ཕྱོགས་གདུང་བའི་ལས། །བསྐྲད་པ་རླུང་སྟེ་གནོན་པ་ནི། །བདེན་བྲལ་དབང་དང་དགུག་པ་ཡང་། །ལྷོ་ཡི་ཕྱོགས་སུ་ལྟ་བ་ཡིན། །གསད་དང་བྱེ་བའང་
དེ་བཞིན་ཏེ། །ཤར་ཞི་བྱང་ཕྱོགས་རྒྱས་པ་ཡིན། །ཧཱུྃ་ལས་སྐྱེས་པ་ཁ་དོག་དམར། །མཛེས་པའི་ཞལ་གདངས་ཅུང་ཟད་གནག །དབྱུག་གུ་རིལ་བ་སྤྱི་བླུགས་དང་། །བགྲང་ཕྲེང་གཡོན་དང་གཡས་སུ་བསམ། །
<pb id="90.50b"/>
རལ་པའི་ཅོད་པན་གསུས་པོ་ཆེ། །རྒྱན་དང་ལྡན་པ་བསམས་ལ་བསྟིམ། །བསང་གཏོར་འཐོར་འཐུང་མཆོད་ཡོན་དང་། །ཞབས་བསིལ་ལ་སོགས་དབུལ་བར་བྱ། །མེ་ཏོག་ལ་སོགས་རིམ་པ་སྟེ། །གཟར་བུ་གཉིས་ཀྱི་
དགང་གླུགས་དབུལ། །ཨོྃ་ཨག་ན་ཡེ་སྭཱ་ཧཱ། དེ་རྗེས་མེ་ཡི་མཚན་མ་བརྟག །མདོག་དང་སྒྲ་དང་དྲི་དང་རོ། །དབྱིབས་དང་ཁ་དོག་བལྟ་བར་བྱ། །མེ་ནི་རྩེ་གཅིག་འབར་གྱུར་ན། །བསམ་པ་ཐམས་ཅད་འགྲུབ་པར་སྟོན། །
གཉིས་འབར་རྩེ་གསུམ་མི་གཡོ་ན། །འབར་བའི་འབྲས་བུ་ཐམས་ཅད་འཛིན། །རྩེ་བཞི་མཉམ་ཉིད་བརྟན་པ་སྟེ། །རྒྱས་པའི་ལས་ལ་འབྲས་བུ་ཡོད། །ཟླ་འདྲ་སྣུམ་ལ་དྲི་མ་མེད། །དུ་བེ་མེད་ཅིང་བེ་དཱུརྱ་འདྲ། །ནད་མེད་
རིགས་རྣམས་རྒྱས་པར་བྱེད། །ཆུ་ཤེལ་ནོར་བུ་སྤུང་བ་དང་། །པད་མ་རཱ་ག་གསལ་བ་ནི། །སྡིག་པ་མ་ལུས་ཟད་པར་འགྱུར། །དམར་སེར་པུཎ་ཌ་རི་ཀ་དང་། །བན་དུ་ཁ་དོག་གསལ་བ་ན། །རྒྱལ་སྲིད་དཔལ་རྣམས་འབྱོར་པ་
ཡིན། །ཨུཏ་པལ་མ་ལི་ཨུ་ཤིའི་དྲི། །ཙམ་པ་ཀ་དང་སིག་ཀར་དྲི། །ག་ཕུར་ཨ་ག་རུ་ཡི་དྲིས། །དགེ་ཞིང་ཚེ་རིང་དཔལ་གྱི་གནས། །ཟབ་པའི་སྐད་དང་དུང་དང་ནི། །རྫ་རྔ་པི་ཝང་ཌ་མ་རུ། །དེ་ཡི་སྒྲས་ནི་བདེ་བ་འཕེལ། །
དཔལ་བེའུ་བཀྲ་ཤིས་གཟུགས་སུ་འཆར། །རྒྱལ་མཚན་རྔ་ཡབ་ཕྱག་མཚན་རྣམས། །རིན་ཆེན་གདུགས་ཀྱི་དབྱིབས་སུ་འཆར། །དགེ་བ་མེ་ཡི་དབྱིབས་སུ་བསྟན། །ངན་པ་དེ་ལས་ཅི་རིགས་བཟློག །དེ་རྗེས་
རྫས་ཀྱི་རིམ་པ་ནི། །ཨོཾ་ཨག་ན་ཡེ་ཨ་མུ་ཀ་སྱ་ཤཱན་ཏིང་ཀུ་རུ་ཡེ་སྭཱ་ཧཱ། བསྲེག་བླུགས་སོ། །ཨོཾ་བོ་དྷི་བྲྀཀྵཱ་ཡ་སྭཱ་ཧཱ། ཨ་ཤྭད་ཐའིའོ། །ཨོཾ་བཛྲ་ཏ་ལཱ་ཡ་སྭཱ་ཧཱ། བླག་ཤའི་འོ། །ཨོྃ་བཛྲ་ཀུ་བེ་ར་ཡེ་སྭཱ་ཧཱ། འོ་མ་
ཅན་གྱི་ཤིང་གིའོ། །ཨོཾ་བཛྲ་ཤམ་ཛྲ་ཡ་སྭཱ་ཧཱ། ཨུ་དུམ་ཝཱ་རིའོ། །ཨོཾ་སརྦ་པཱ་པྂ་ད་ཧ་ན་བཛྲ་སྭཱ་ཧཱ། ཏིལ་གྱིའོ། །ཨོཾ་བཛྲ་པུཥྚ་ཡེ་སྭཱ་ཧཱ། འབྲས་སོ་བའིའོ། །ཨོཾ་བཛྲ་སྃ་བྷ་དེ་སྭཱ་ཧཱ། ཞོ་དང་ཟན་གྱིའོ། །ཨོཾ་བཛྲ་ཨཱ་ཡུ་ཤེ་སྭཱ་ཧཱ།
<pb id="90.51a"/>
དུར་བའོ། །ཨོྃ་བཛྲཱ་པྲ་ཏི་ཧ་ཏ་བཛྲ་ཡ་སྭཱ་ཧཱ། ཀུ་ཤའིའོ། །རྫས་རྣམས་རང་སྔགས་ཅི་རིགས་དབུལ། །བསྟོད་ཅིང་གསོལ་བའི་ལས་བྱ་སྟེ། །མེ་ཡི་སྙིང་གར་དཀྱིལ་འཁོར་མཆོད། །བསད་ལ་སོགས་པ་རིམ་པ་
བཞིན། །སྔར་བསྟན་པ་ལས་ཤེས་པར་བྱ། །དེ་རྗེས་ལྷག་མས་ཅི་རིགས་མཆོད། །ཞུ་བ་ལ་སོགས་རྫས་རྣམས་ནི། །ལྷ་ཡི་ཞལ་དུ་མཆོད་པར་བྱ། །ཡམ་ཤིང་ཀུ་ཤ་ལ་སོགས་པ། །འོད་ལ་མཆོད་པར་བྱ་བ་ཡིན། །ཕྱག་ཏུ་ཞལ་
ཟས་འཐོར་འཐུང་དབུལ། །མེ་ཏོག་བདུག་པ་དབུ་དང་འོད། །ཐིག་ལེ་སྙིང་ག་བསང་གཏོར་ཡང་། །སྐུ་ལ་ཕུལ་ཏེ་ཞབས་བསིལ་ཞབས། །མར་མེ་ལ་སོགས་རིམ་བཞིན་གནས། །དཀྱིལ་འཁོར་བསྡུ་གཤེགས་རིམ་པ་རྣམས། །
མཁས་པས་ཉེ་བར་བརྟག་ཏེ་བྱ། །དཀྱིལ་འཁོར་ལྷས་ནི་མཆོག་སྟེར་ལ། །མེ་ཡིས་འདོད་པའི་དོན་སྒྲུབ་བྱེད། །ལག་པན་གྱིས་ནི་བདེ་བ་འབྱིན། །འོ་མ་སྦྲང་རྩིས་རིག་པ་འཕེལ། །གྲོ་དང་སྲན་མས་ནད་ཀུན་སེལ། །དུར་བས་
སྲོག་ནི་འཛིན་པར་བྱེད། །ནས་ཀྱིས་བརྩོན་འགྲུས་ལ་དབང་སྟེ། །སྟོབས་འཕེལ་མ་ཤ་ཀ་ཡིན་ནོ། །འབྲུ་འཕེལ་གསོ་བའི་ལས་ཡིན་ཏེ། །སྡིག་པ་འདག་པ་ཏིལ་ཡིན་ནོ། །འབྲས་ཀྱིས་ནུས་པ་འཕེལ་བྱེད་པ། །ཞི་ལ་ཡུངས་ཀར་
ཀུ་ཤས་བསྲུང་། །དཔལ་བསྐྱེད་པ་ནི་བུད་ཤིང་སྟེ། །ཡམ་ཤིང་གཟི་བྱིན་སྟེར་བར་བྱེད། །འབྱོར་པ་འཕེལ་བ་མར་ཡིན་ནོ། །སྦྱིན་བདག་བཀྲ་ཤིས་ཐབ་ཡིན་ཏེ། །དངོས་གྲུབ་ཀུན་སྟེར་མཆོད་པའི་རྫས། །ཐབས་དང་ཤེས་
རབ་གཟར་བུ་སྟེ། །བདུད་རྩི་མར་གྱིས་ཚིམ་བྱེད་པ། །མཆོད་པ་གཞན་གྱིས་ཅི་ཞིག་བྱ། །འདི་ནི་མཛེས་མའི་ཡུལ་ཡིན་གྱིས། །གཞན་གྱིས་རྟོགས་པར་ག་ལ་འགྱུར། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་
བསྟན་པའི་རྒྱུད་ཀྱི་རྒྱལ་པོ་ལས་སྦྱིན་བསྲེག་གི་ཆོ་ག་བསྟན་པའི་ལེའུ་སྟེ་བཅུ་དགུ་པའོ།།  །།<head n="2" t="ཉི་ཤུ་པ། མཚན་ཉི་ཤུ་རྩ་གཅིག་གིས་བསྟོད་པའི་ལེའུ།" type="lewu" zh="83.278"/> དཔའ་མོ་རྡོ་རྗེ་བདེ་མས་གསོལ་པ། རྡོ་རྗེ་འཆང་གི་ཁྱོད་ཀྱི་གསང་བའི་མཚན་ཉི་ཤུ་རྩ་གཅིག་གི་བསྟོད་པ་ཇི་ལྟ་བུ་
<pb id="90.51b"/>
ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ང་ཡི་མིང་
ནི་ཉི་ཤུ་གཅིག །དུས་གསུམ་སངས་རྒྱས་རྣམས་ཀྱིས་གསུང་། །མི་འགྱུར་གཡུང་དྲུང་དབང་བསྐུར་ཏེ། །འདི་དག་མཛེས་མ་ཁྱོད་ལ་བསྟན། །ན་མོ་ནཱི་ལཱཾ་བ་ར་དྷ་བཛྲ་པཱ་ཎི་ཙཎ་ཌ་བཛྲ། ན་མོ་གྷ་ཛ་ཀར་ནོ་བྷོ་ཙཎ་ཌ་བཛྲ་ན་མཿ
སུ་བྷུ་ཤ་ནི་ས་བྷྱོ་ཙཎ་ཌ་བཛྲ། ན་མོ་རཏྣ་གུ་ཎ་ཀ་ར་སི་ཙཎ་ཌ་བཛྲ། ན་མོ་བྷ་ག་བན་པྲཛྙཱ་དྷ་སཱི་ར་ཙཎ་ཌ་བཛྲ། ན་མ་ཨཱརྱ་གྷོ་ཤི་སཱི་ན་ཙཎ་ཌ་བཛྲ། ན་མ་ས་པྲ་ས་རཱ་ཡི་ཏོ་སཱི་ཙཎ་ཌ་བཛྲ། ན་མོ་བཛྲ་ལ་ཨར་ཙི་ཤི་སྭཱི་ཙཎ་
ཌ་བཛྲ། ན་མ་ས་སུ་རཱུ་པ་ནོ་ཕ་ལ་ཙཎ་ཌ་བཛྲ། ན་མོ་དུར་དཱ་ཏ་ད་མ་ཀམ་བ་རཿཙཎ་ཌ་བཛྲ། ན་མ་བྷེ་ར་བ་བྷས་ཏྭ་རུ་པ་བྷི་ཙཎ་ཌ་བཛྲ། ན་མོ་དྲོ་མོ་ཀྲོ་དྷ་བི་གྲ་ཧ་རཱུ་པི་བྷི་ཙཎ་ཌ་བཛྲ། ན་མ་ཙ་ཏུཿསྨཱ་རཱ་རཱི་ཤ་ས་ཎ་ཙཎ་ཌ་
བཛྲ། ན་མོ་མ་ཧཱ་བ་ལ་པ་ར་ཀྲ་མ་ཙཎ་ཌ་བཛྲ་ན་མོ་ནཻ་རཱདྨ་སིདྷ་ནིར་ཏཱ་ཙཎ་ཌ་བཛྲ་ན་མ་ན་མོ་ཨ་མོ་གྷ་ཛ་ག་དརྠ་ཀྲྀད་ཙཎ་ཌ་བཛྲ། ན་མོ་ད་ཤ་དིག་བི་ཤྭ་ནིར་མཱ་ཎྃ་ཙཎ་ཌ་བཛྲ། ན་མོ་ཧ་ཧཱ་སཏྭ་སོ་ནིར་གྷོ་ཤོ་ཙཎ་ཌ་བཛྲ། ན་མོ་ཨ་
ཙ་ལོ་ཧི་ཀ་ཛ་ཏ་ཏོ་ཙཎ་ཌ་བཛྲ། ན་མ་པཉྩ་བུད་དྷ་ཏ་མ་མུ་ཀུ་ཊ་ཙཎ་ཌ་བཛྲ། ན་མོ་བཛྲ་མ་ཧཱ་བྷེ་ཤ་ཡུད་དྷ་རོད་ཙཎ་ཌ་བཛྲ། རྡོ་རྗེ་གཏུམ་པོའི་མཚན་ཉི་ཤུ་རྩ་གཅིག་པོ་འདི་འཛིན་པ་དང་འཆང་བ་དང་ཀློག་པ་དང་ཡིད་ལ་བྱེད་པ་དང་
འདྲི་བ་དང་འདྲིར་འཇུག་པ་དང་། གླེགས་བམ་དུ་བྱས་ཏེ་འཆང་བ་ལ་ནི་ཕྱོགས་བཅུའི་སངས་རྒྱས་ཐམས་ཅད་ཀྱིས་རྗེས་སུ་སྐྱོང་བར་འགྱུར་རོ། །སྲུང་བར་འགྱུར་རོ། །སྦེད་པར་འགྱུར་རོ། །སྐྱོབ་པར་འགྱུར་རོ། །མཚན་འདི་རྣམས་འཛིན་པ་
དེ་མཚམས་མེད་པ་ལྔ་བྱས་པའི་སྡིག་པ་ཡང་བྱང་བར་འགྱུར་རོ། །ལན་གཅིག་ཙམ་བརྗོད་པས་ཀྱང་བསྐལ་པ་བྱེ་བ་ཕྲག་དགུ་བཅུའི་བར་དུ་སེམས་ཅན་དམྱལ་བ་རྣམས་སུ་མི་སྐྱེའོ། །ངན་འགྲོ་གཞན་ཡང་སྤངས་པ་ཡིན་ནོ། །
<pb id="90.52a"/>
ཚེ་རབས་ཐམས་ཅད་དུ་སྐྱེ་བ་དྲན་པར་འགྱུར་རོ། །རྡོ་རྗེ་འཆང་ལྔ་བརྒྱ་ཡང་རྟག་ཏུ་མཚན་འདི་འཛིན་པའི་ཕྱི་བཞིན་རྗེས་སུ་འབྲང་ངོ་། །གདུག་པ་ཅན་གྱི་ཀླུ་རྣམས་ཀྱིས་མི་འཚེ་ཞིང་སླར་ལོངས་སྤྱོད་སྣ་ཚོགས་སྦྱིན་ནོ། །
འཆི་བའི་དུས་སུ་ཡང་བཻ་དུརྱ་ལྟ་བུའི་སྐུ་ལུས་བསྟན་ཏེ། རང་གི་གནས་སུ་ཁྲིད་པར་འགྱུར་རོ། །མཚན་འདི་གནས་པའི་ས་དེ་ནི་ལྕང་ལོ་ཅན་དང་མཚུངས་པ་ཡིན་ནོ། །མི་དང་མི་མ་ཡིན་པ་གདུག་པ་ཅན་རྣམས་ཀྱིས་ནམ་ཡང་
གནོད་པ་བྱེད་པར་མི་འགྱུར་རོ། །གྲུབ་པ་བརྒྱད་དང་སངས་རྒྱས་ཀྱང་སྟེར་བར་བྱེད་ན། གཞན་ལྟ་ཡང་ཅི་སྨོས་ཏེ། མཚན་འདི་དག་རིན་པོ་ཆེ་དང་འདྲ་བར་ལྟ་བར་བྱའོ། །འདི་ནི་དུས་གསུམ་སངས་རྒྱས་ཀྱིས་ཆེད་དུ་
རྗོད་པ་རིན་པོ་ཆེ་གདུག་པ་ཐམས་ཅད་འཇོམས་པར་བྱེད། །དཔལ་དང་གཟི་བརྗིད་འཕེལ་བ་ཡིན། །ཕྲིན་ལས་སྒོ་རྣམས་ཐོགས་པ་མེད། །འདི་ནི་རྡོ་རྗེ་འཆང་ཡིན་པས། །ཉིན་མཚན་དུས་གསུམ་ཀློག་པ་ཡི། །ཕྱི་
བཞིན་རྟག་ཏུ་སྲུང་བར་བྱེད། །ནད་དང་གདོན་རྣམས་ཀུན་ལས་ཐར། །སྨན་ཆེན་ཉེས་པ་ཐམས་ཅད་འཇོམས། འབྱུང་པོ་ཀུན་གྱིས་བཀུར་བ་སྟེ། །མཛེས་མ་ཁྱོད་ལ་བསྟན་པ་ཡིན། །འདི་ནི་རྣམ་དག་ལེགས་པའི་ལམ། །སུ་འཆང་
ལག་ན་དཔལ་གནས་ཏེ། །རྟག་ཏུ་མཚན་འདི་བརྗོད་པར་གྱིས། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་མཚན་ཉི་ཤུ་རྩ་གཅིག་གིས་བསྟོད་པའི་ལེའུ་སྟེ་ཉི་ཤུ་པའོ།།  །།<head n="2" t="ཉི་ཤུ་རྩ་གཅིག་པ། རྒྱུད་ཇི་ལྟར་བསྟན་ཅིང་སྦ་བ་དང་རྗེས་སུ་ཡི་རང་བའི་ལེའུ།" type="lewu" zh="83.280"/>
དཔའ་མོ་རྡོ་རྗེ་བདེ་མས་གསོལ་པ། རྡོ་རྗེ་འཆང་གི་རྒྱུད་འདི་བཤད་པ་དང་། སྦ་བ་དང་། ཇི་ལྟར་གཟུང་བའི་ཆོ་ག་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་
རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ཕྱི་མའི་དུས་སུ་ང་ཡི་རྒྱུད། །གསང་བ་སྐུ་གསུང་ཐུགས་ཀྱི་གཏེར། །བླ་མེད་རྒྱུད་རྒྱལ་རིན་ཆེན་འདི། །བྱང་ཆུབ་སེམས་ལྡན་སྙིང་རྗེ་ཆེ། །
<pb id="90.52b"/>
ཐོས་མང་ཤེས་རབ་མཆོག་ཏུ་གསལ། །དད་པ་ཆེ་ཞིང་ལྷ་ལ་གུས། །བླ་མ་བསྟེན་ཅིང་དབང་བསྐུར་ཐོབ། །དམ་ཚིག་སྡོམ་པ་མ་ལུས་ལྡན། །བརྩོན་འགྲུས་ཆེ་ལ་གཞན་དོན་དཔའ། །འཇིག་རྟེན་བདེ་ལ་མ་ཆགས་པས། །
རྒྱུད་འདི་མཉན་དང་བཤད་པར་བྱ། །དེ་ལས་བཟློག་པའི་གང་ཟག་ལ། །མིང་ཙམ་བསྟན་པར་མི་བྱའོ། །གལ་ཏེ་བསྟན་པར་གྱུར་པ་ན། །སྔགས་པ་དམ་ཚིག་ཉམས་གྱུར་ཏེ། །ནད་གདོན་འབྱུང་པོ་མ་ལུས་པས། །
ཉེ་བར་གཙེས་ཏེ་འཆི་བར་འགྱུར། །དེ་ནས་མནར་མེད་སྡུག་བསྔལ་ནི། །གྲངས་མེད་འདས་ཀྱང་ཐར་མི་འགྱུར། །དེ་བས་གསང་བ་སྐུ་གསུང་ཐུགས། །སྙིང་པོ་དམ་པ་འདི་དག་ལ། །རྒྱ་ཡིས་བཏབ་སྟེ་མཆོད་པ་དང་། །བསྟོད་ཅིང་སྦ་བ་བྱས་གྱུར་ན། །
ཡིད་ལ་རེ་བ་ཀུན་རྫོགས་ཤིང་། །འཇིག་རྟེན་ཐམས་ཅད་བདེ་བར་འགྱུར། །གླེགས་བམ་སོར་ནི་བཅུ་དྲུག་ལ། །རིམ་བདུན་བརྒྱ་ཡིས་བཏབ་ནས་ཀྱང་། །རྟག་ཏུ་སྤྱི་བོའི་གཙུག་ཏུ་གཟུང་། །འདི་དང་བྲལ་བར་མ་གྱུར་ན། །སྙེན་པ་དེ་ཡིན་
བསྒྲུབ་པ་དེ། །སྒྲུབ་པ་ཆེན་པོའང་དེ་ཡིན་ཏེ། །སྔགས་ཀྱང་དེ་ཡིན་ལྷ་ཡང་དེ། །བླ་མ་དེ་ཡིན་སློབ་དཔོན་ཡང་། །སངས་རྒྱས་ཆོས་དང་དགེ་འདུན་ཡང་། །དེ་ཡིན་བསྐྱེད་དང་རྫོགས་པ་དེ། །མ་ལུས་དབང་ཡང་དེ་ཡིན་ཏེ། །
འཇིག་རྟེན་བྱ་བ་ཀུན་སྤང་ནས། །འདི་ལ་མཆོད་པར་གྱུར་པ་ནི། །ཚོགས་གཞན་ཅི་ཡོད་རྨོངས་པའི་རྒྱུ། །ཅིས་ཕྱིར་འདི་ལ་འབད་མི་བྱེད། །བཅོམ་ལྡན་འདས་ཀྱིས་གསུངས་ཏེ། །ཡུམ་ལ་རྗེས་སུ་
གཏད་པའི་དོན་བསྟན་པ་ནི། །སངས་རྒྱས་ཀུན་གྱི་ཡུམ་ཆེན་མོ། །རྡོ་རྗེ་བདེ་མ་བདེ་སྟེར་མ། །རྟོག་པ་གཅོད་མཛད་ཡུམ་ཁྱོད་ལ། །རྒྱུད་འདི་གཏད་ཀྱིས་ལེགས་པར་ཟུང་། །གཟུངས་མ་ཡིད་འོང་རྒྱལ་བའི་ས། །རྣམ་དག་
མཆོད་ཅིང་སྡུག་བསྔལ་འཇོམས། །མ་ལུས་འགྲོ་བ་འདྲེན་པའི་དཔལ། །རྡོ་རྗེ་བདེ་མ་ཕྱག་འཚལ་ལོ། །ཞེས་བསྟོད་ནས་རྒྱུད་གཏད་དོ། །དེ་ནས་ཡུམ་གྱིས་རྗེས་བཟུང་སྟེ། །དུས་གསུམ་བདེ་གཤེགས་མ་ལུས་པའི། །ཐུགས་ཀྱི་
<pb id="90.53a"/>
སྲས་པོ་སྡེ་དཔོན་ཆེ། །འཇིག་རྟེན་ཐམས་ཅད་འདུལ་མཛད་པ། །དཔའ་བོ་ཁྱོད་ལ་ཕྱག་འཚལ་ལོ། །གཏུམ་པོ་དཔའ་བོ་འཇིག་པར་བྱེད། །ཀླུ་འདུལ་གཞན་གྱིས་མི་ཐུབ་པ། །དྲག་པོ་
འཇིགས་པར་བྱེད་པའི་ལྷ། །རྡོ་རྗེ་གཏུམ་པོ་ཁྱོད་ཕྱག་འཚལ། །ཞེས་བསྟོད་ནས་ཕྱག་དང་བསྐོར་བས་མཉེས་པར་བྱས་ནས། སླར་ཡབ་ཀྱི་ཐུགས་ཀའི་རྡོ་རྗེའི་ལྟེ་བར་ཐིམ་པར་གྱུར་ཏོ། །དེ་ནས་འཁོར་ཐམས་
ཅད་ཀྱིས་མཆོད་པས་མཆོད་ཅིང་བསྟོད་པས་བསྟོད་དེ། གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་གསུངས་པ་ལེགས་སོ་ལེགས་སོ། །ཞེས་མངོན་པར་མགྲིན་གཅིག་ཏུ་ཆེད་དུ་བརྗོད་པ་ཆེད་དུ་བརྗོད་དེ། 
རྡོ་རྗེ་འཆང་ཆེན་པོས་གསུངས་པ་ལ་མངོན་པར་དགའ་ནས་ཡི་རངས་ཏེ་མངོན་པར་བསྟོད་པར་གྱུར་ཏོ། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་
ལས་རྒྱུད་ཇི་ལྟར་བསྟན་ཅིང་སྦ་བ་དང་རྗེས་སུ་ཡི་རངས་བའི་ལེའུ་སྟེ་ཉི་ཤུ་རྩ་གཅིག་པའོ།།  །།བཅོམ་ལྡན་འདས་ཕྱག་ན་རྡོ་རྗེ་གསང་བ་
མངོན་པར་བསྟན་པའི། རྒྱུད་ཀྱི་རྒྱལ་པོ་ཞེས་བྱ་བ། །རྫོགས་སྷོ།།  །།རྒྱ་གར་གྱི་མཁན་པོ་ཝ་ལ་ཙན་དྲ་གུ་རུ་ཆེན་པོ་དང་། 
བོད་ཀྱི་ལོཙྪ་བ་གླན་ཆུང་དར་མ་ཚུལ་ཁྲིམས་ཀྱིས་བྱང་ཕྱོགས་ཤམ་བྷ་ལའི་དཔེ་དང་བསྟུན་ཏེ་བསྒྱུར་བའོ། །སླད་ཀྱིས་ཡུལ་དབུས་ཀྱི་དཔེ་དང་། 
ཁ་ཆེ་ནས་བྱུང་བ་དང་བསྟུན་ནས་ལེགས་པར་གཏན་ལ་ཕབ་པའོ། །རྒྱུད་འདི་དང་གསང་བ་བསྟན་པའི་རྒྱུད་གཉིས་པོ་གང་དུ་ཞིག་ལ་རྟེན་ནས་ཅི་འབྱུང་བར་སྣང་ཞིང་སྔགས་རྣམས་ཤིན་ཏུ་དག་པར་བཅོས་སུ་འདོད་ན་འང་ཡིད་ཆེས་པའི་ཕྱི་མོ་མ་སྙད་དོ།།  །།
<pb id="90.53b"/>
<note type="blankpage">This is a blank page without image</note>