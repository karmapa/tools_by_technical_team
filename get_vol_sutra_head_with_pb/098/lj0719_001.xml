<pb id="98.261b"/>
བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གོ །གཡོན་ན་ནི་བྱང་ཆུབ་སེམས་དཔའ་མཐུ་ཆེན་ཐོབ་པ་སྟེ། བྱང་ཆུབ་སེམས་དཔའི་ཚོགས་གྲངས་མེད་པས་བསྐོར་ཏོ། །དད་པའི་རིགས་ཀྱི་བུ་འམ། རིགས་
ཀྱི་བུ་མོ་གང་ལ་ལ་མོས་པ་དང་དད་པ་དང་གུས་པ་མང་བ་དེ།  དེར་སྐྱེ་བར་འགྱུར་ཏེ། གསེར་གྱི་ས་བཞི་ཆེན་པོ་ལ་རིན་པོ་ཆེ་སྣ་བདུན་གྱི་པད་མ་ཆེན་པོ་དག་ལ་རྫུས་ཏེ་སྐྱེ་བར་འགྱུར་རོ། །དགེ་སློང་དག་དགེ་སློང་ཕ་འམ། དགེ་སློང་
མ་འམ། དགེ་བསྙེན་ཕ་འམ། དགེ་བསྙེན་མ་གང་ལ་ལ་བཅོམ་ལྡན་འདས་དེ་བཞིན་གཤེགས་པ་ཚེ་དཔག་མེད་དེའི་མཚན་ཡང་དག་པར་འཛིན་པ་དེ་ལ། མེའི་འཇིགས་པ་མི་འབྱུང་། ཆུའི་འཇིགས་པ་མི་འབྱུང་། དུག་གི་འཇིགས་པ་མི་
འབྱུང་། མཚོན་ཆའི་འཇིགས་པ་མི་འབྱུང་། གནོད་སྦྱིན་གྱི་འཇིགས་པ་མི་འབྱུང་། སྲིན་པོའི་འཇིགས་པ་མི་འབྱུང་། སྔོན་གྱི་ལས་ཀྱི་རྣམ་པར་སྨིན་པ་ནི་གང་ལ་ཡང་མ་གཏོགས་སོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་
སྩལ་ནས། དགེ་སློང་དེ་དག་དང་། ཐམས་ཅད་དང་ལྡན་པའི་འཁོར་དེ་དག་དང་། ལྷ་དང་། མི་དང་། ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ།།  །།
འཕགས་པ་ཚེ་དང་ཡེ་ཤེས་དཔག་ཏུ་མེད་པའི་སྙིང་པོ་ཞེས་བྱ་བའི་གཟུངས་རྫོགས་སྷོ།།  །།རྒྱ་གར་གྱི་མཁན་པོ་པུ་ཎྱ་སྃ་བྷ་ཝ་དང་། ལོ་ཙ་བ་པ་ཚབ་ཉི་མ་གྲགས་ཀྱིས་བསྒྱུར་བའོ།།  །། 
༄༅། །འཕགས་པ་སྤྱན་རས་གཟིགས་རྩ་བའི་རྒྱུད་པད་མ་དྲ་བ་བཞུགས་སྷོ།། <sutra id="J677"/><head n="1" t="འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་བདྨ་དྲ་བ་ཞེས་བྱ་བ།" st="ཨཱརྱ་བ་ལོ་ཀི་ཏེ་ཤྭ་ར་པདྨ་ཛཱ་ལ་མཱུ་ལ་ཏན་ཏྲ་རཱ་ཛ་ནཱ་མ།"/><head n="2" t="ལེའུ་དང་པོ།  གླེང་གཞི།" type="lewu" zh="91.826"/>རྒྱ་གར་སྐད་དུ། <stitle n="719">ཨཱརྱ་བ་ལོ་ཀི་ཏེ་ཤྭ་ར་པདྨ་ཛཱ་ལ་མཱུ་ལ་ཏན་ཏྲ་རཱ་ཛ་ནཱ་མ། </stitle>བོད་སྐད་དུ། <ttitle n="719">འཕགས་པ་སྤྱན་རས་གཟིགས་དབང་ཕྱུག་གི་རྩ་
<pb id="98.262a"/>
བའི་རྒྱུད་ཀྱི་རྒྱལ་པོ་པད་མ་དྲ་བ་ཞེས་བྱ་བ། </ttitle><bampo n="719.1"/>བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་གུས་པར་ཕྱག་འཚལ་ལོ། །འདི་སྐད་བདག་
གིས་ཐོས་པ་དུས་གཅིག་ན། བཅོམ་ལྡན་འདས་ཧི་མ་ལ་ཡའི་ཚལ་ཆེན་པོ་ཙན་དན་སྡོང་པོ་དང་མྱུ་གུ་རྒྱས་པའི་དཀྱིལ་འཁོར་གྱི་ཚོགས་ཆེན་པོ་དང་ཐབས་ཅིག་ཏུ་བཞུགས་ཏེ། འདི་ལྟ་སྟེ། ཚེ་དང་ལྡན་པ་འོད་
སྲུང་ཆེན་པོ་དང་། ཚེ་དང་ལྡན་པ་ག་ཡ་འོད་སྲུང་དང་། ཚེ་དང་ལྡན་པ་བརླངས་།ཚེ་དང་ལྡན་པ་ཀུན་འགེད་གཞོན་ནུ་དང་། ཚེ་དང་ལྡན་པ་མ་འགགས་པ་དང་། ཚེ་དང་ལྡན་པ་ཤཱ་རིའི་བུ་དང་། ཚེ་དང་ལྡན་པ་
མཽང་གལ་གྱི་བུ་ཆེན་པོ་དང་། ཚེ་དང་ལྡན་པ་རབ་འབྱོར་ལ་སོགས་པ་དགེ་སློང་གི་དགེ་འདུན་ཆེན་པོ་སྟོང་ཉིས་བརྒྱ་ལྔ་བཅུ་དང་། བྱང་ཆུབ་སེམས་དཔའ་ཆེན་པོ་འདི་ལྟ་སྟེ། པད་མ་དཀར་པོ་དང་། ཉི་འོད་དང་། 
གཟུངས་ཀྱི་དབང་ཕྱུག་རྒྱལ་པོ་དང་། པད་མའི་སྤྱན་དང་། ཡེ་ཤེས་དབང་ཕྱུག་དང་། པད་མའི་དབང་ཕྱུག་དང་རྡོ་རྗེ་སྙིང་པོ་དང་རིན་ཆེན་སྙིང་པོ་དང་། ཀུན་ཏུ་བཟང་པོ་དང་། སྒྲིབ་པ་རྣམ་པར་སེལ་དང་། ནམ་མཁའི་སྙིང་
པོ་དང་། བྱམས་པ་དང་། འཇམ་དཔལ་དང་། འཇིག་རྟེན་དབང་ཕྱུག་དང་། ཕྱག་ན་རྡོ་རྗེ་དང་། བློ་གྲོས་མི་ཟད་པ་དང་། ནམ་མཁའི་མཛོད་དང་། བློ་གྲོས་རྒྱ་མཚོ་དང་། མཐུ་ཆེན་པོ་ཐོབ་པ་དང་། ཟླ་
འོད་དང་། དྲ་བ་ཅན་གྱི་འོད་དང་། སྤོབས་པ་བརྩེགས་པ་དང་། མྱ་ངན་དང་མུན་པ་ཐམས་ཅད་སེལ་བའི་བློ་གྲོས་ལ་སོགས་པ། བྱང་ཆུབ་སེམས་དཔའ་སེམས་དཔའ་ཆེན་པོ་གྲངས་མེད་པ་དང་། གཞན་ཡང་
གཙོར་བྱམས་པ་ལ་གནས་པའི་དགེ་སློང་མང་པོ་དང་། དགེ་སློང་མ་མང་པོ་དང་། དགེ་བསྙེན་དང་། དགེ་བསྙེན་མ་མང་པོ་དང་། ལྷའི་ཚོགས་དང་། ཀླུའི་ཚོགས་དང་། དེ་བཞིན་དུ་གནོད་སྦྱིན་དང་།
<pb id="98.262b"/>
དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། མི་འམ་ཅི་དང་། ལྟོ་འཕྱེ་ཆེན་པོ་དང་། གྲུལ་བུམ་དང་། ཤ་ཟ་དང་། མི་དང་། མི་དང་མི་མ་ཡིན་པ་བྱེ་བ་ཕྲག་དྲུག་དང་། ཁྲོ་བོ་ཆེན་པོ་རྡོ་རྗེ་ཧཱུྃ་མཛད་དང་། རྡོ་རྗེ་
གཤིན་རྗེ་གཤེད་དང་། རྡོ་རྗེ་གཞན་གྱིས་མི་ཐུབ་པ་དང་། རྡོ་རྗེ་རྟ་མགྲིན་དང་། རྡོ་རྗེ་བགེགས་མཐར་བྱེད་དང་། རྡོ་རྗེ་གཙུག་ཏོར་དང་། རྡོ་རྗེ་གནོད་མཛེས་རྒྱལ་པོ་ལ་སོགས་པ་བདུན་བཅུ་དང་། སྤྱན་མ་དང་། 
མཱ་མ་ཀཱི་དང་། གོས་དཀར་མོ་དང་། སྒྲོལ་མ་དང་། འོད་ཟེར་ཅན་དང་། དབྱངས་ཅན་མ་དང་། ཕག་ཞལ་མ་དང་། ཁྲོ་གཉེར་ཅན་དང་། རི་ཁྲོད་མ་དང་། དུག་སེལ་མ་དང་། ནོར་རྒྱུན་མ་དང་། དཀར་མོ་དང་། 
ཡིད་བཟང་མ་དང་། རྣམ་པར་རྒྱལ་མ་དང་། དཔལ་ཕྲེང་མོ་དང་། ས་འཛིན་བཟང་མོ་དང་། རྡོ་རྗེ་དབང་ཕྱུག་མ་ལ་སོགས་པ་སྟོང་ཕྲག་དྲུག་བརྒྱ་དང་ཐབས་ཅིག་ཏུ་བཞུགས་སྷོ། །དེའི་ཚེ་འཁོར་དེ་དག་ཐམས་
ཅད་ཀྱིས་བཅོམ་ལྡན་འདས་ལ་བླ་མ་དང་། བཀུར་སྟི་དང་། རིམ་གྲོར་བྱ་བའི་ཕྱིར་མཆོད་པ་དུ་མས་མཆོད་ཅིང་བསྔགས་པ་དུ་མས་བསྟོད་པར་བྱེད་དོ། །དེ་ནས་བཅོམ་ལྡན་འདས་ཐུབ་པ་ཆེན་པོ་ཐུགས་རྗེ་ཆེན་
པོ་ཡོངས་སུ་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་ས་ཆེན་པོ་རྣམ་པ་དྲུག་ཏུ་གཡོས་ཤིང་ལྟས་བཅྭ་བརྒྱད་དུ་གྱུར་ཏོ། །དེའི་ལྟས་དེ་མཐོང་ནས་ལང་ཀའི་
རྒྱལ་པོ་སྒྲ་སྒྲོགས་ཤིན་ཏུ་སྙེམས་པ་དང་ལྡན་ནས་རང་གི་འཁོར་དུ་མ་དང་དེར་ལྷགས་སོ། །དེ་ནས་བཅོམ་ལྡན་འདས་སྒྲ་སྒྲོགས་ཀྱི་སེམས་ཀྱི་རྟོག་པ་ཐུགས་སུ་ཆུད་ནས་སྐུའི་གནས་ཐམས་ཅད་ནས་འོད་ཟེར་
བྱེ་བ་ཕྲག་དུ་མ་བྱུང་ངོ་། །འོད་ཟེར་དེ་དང་ས་གཡོས་པ་དེ་དག་གིས་ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་ཀྱང་གསལ་བར་གྱུར་ཏོ། །དེའི་ཚེ་སྒྲ་སྒྲོགས་སྙེམས་པ་དང་བཅས་པས་དེའི་
<pb id="98.263a"/>
འཁོར་ཐམས་ཅད་ཀྱིས་འཛམ་བུའི་གླིང་དུ་ཡམས་ནད་ལ་སོགས་པས་རྣམ་པར་འཚེ་བ་དེ་ཐུགས་ཀྱིས་དགོངས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་གདོང་བཅུ་གཅིག་པ་དྲང་སྲོང་རིག་སྔགས་འཆང་བྱེ་བ་ཕྲག་བརྒྱ་སྟོང་དང་ལྷན་ཅིག་བཅོམ་ལྡན་འདས་ཀྱི་སྤྱན་སྔར་ལྷགས་ནས་ཞབས་ལ་སྤྱི་བོས་ཕྱག་འཚལ་ཏེ། གཡས་ཕྱོགས་སུ་བསྐོར་བ་བྱས་ནས་ཕྱོགས་གཅིག་
ཏུ་འཁོད་དོ། །དེ་ནས་སངས་རྒྱས་ཀྱི་མཐུས་ལྷའི་ཚོགས་རྣམས་ཀྱི་ནང་ནས་ལྷའི་བུ་རིན་པོ་ཆེ་པད་མའི་དྲ་བས་བརྒྱན་པ་ཞེས་བྱ་བ་བཞེངས་ཏེ་ཐལ་མོ་སྦྱར་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་
རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །ཀྱེ་མ་མགོན་པོ་ཐུགས་རྗེ་ཅན། །རིག་སྔགས་འཆང་བའི་ཚོགས་དང་བཅས། །ཆེ་བའི་བྱིན་བརླབས་ལྡན་པ་རྣམས། །སྒྲ་སྒྲོགས་སྙེམས་པ་གཞོམ་པ་དང་། །
ཉོན་མོངས་རྩད་ནད་གདོན་པ་དང་། །སེམས་ཅན་རྣམས་ལ་ཕན་པ་དང་། །བདག་ལ་ཤིན་ཏུ་སྨན་པའི་ཕྱིར། །སྐུ་དང་རྗེས་སུ་མཐུན་པ་ཡི། །རིག་སྔགས་སྦྱོར་བ་ཁྱད་པར་ཅན། །སྙིང་པོ་དམ་པ་བཤད་དུ་གསོལ། །དེ་ཚེ་འཁོར་
ཚོགས་ཐམས་ཅད་ཀྱིས། །མཁའ་ཕྱོགས་མེ་ཏོག་ཆར་གྱིས་བཀང་། །བཅོམ་ལྡན་ཐུབ་པའི་དབུ་ལ་ནི། །རིན་ཆེན་མེ་ཏོག་གདུགས་སུ་གྱུར། །ལྷ་རྣམས་གཙང་མར་སྦྱར་བ་ཡི། །ཡོན་ཆབ་བདུག་སྤོས་དྲི་དང་བཤོས། །ཅི་འབྱོར་
དད་པའི་སྟོབས་ཀྱིས་ཕུལ། །ཐུབ་པས་ནམ་མཁའི་མཛོད་དུ་བརླབས། །ལྷ་ཡི་བུ་མོ་དུ་མ་ཡིས། །རོལ་མོ་སིལ་སྙན་འཕན་གདུགས་དང་། །བླ་རེ་རྒྱལ་མཚན་ལྷབ་ལྷུབ་དང་། །ལྡ་ལྡི་ན་བཟའ་དུ་མས་མཆོད། །
དེ་ནས་མགོན་པོ་སྤྱན་རས་གཟིགས། །པད་མ་གཞོན་ནུའི་ཞལ་མངའ་བས། །བཞེངས་འཛུམ་ཐལ་མོ་སྦྱར་ནས་ནི། །སྟོན་པ་ལ་ནི་འདི་སྐད་གསོལ། །སྒྲ་སྒྲོགས་བཞིན་གྱིས་སྙེམས་པ་དང་། །མདའ་དང་
<pb id="98.263b"/>
རྩལ་གྱིས་དྲེགས་པ་སྟེ། །འདི་ནི་ལེགས་བརྩམས་ལས་བྱུང་མིན། །ཤིན་ཏུ་ལོག་པ་ལས་ཀྱང་མིན། །སྔོན་དུས་སངས་རྒྱས་གདོང་མཛེས་ཀྱི། །བསྟན་པ་ལ་ཡང་མགོ་བཏང་བའི། །བསོད་ནམས་གྲངས་ཀྱིས་བྱུང་བ་ཡིན། །
ལག་པ་དུ་མར་འཁྲུལ་པ་ནི། །ཟས་དང་སྣོད་དང་གོས་ནོར་རྒྱན། །བསྐལ་པ་བཞི་བཅུའི་མཆོད་སྦྱིན་ཏེ། །དེ་ནས་རྩལ་དང་ཤུགས་ཀྱང་ཡིན། །མདའ་ནི་བྷྲིཾ་གི་རི་ཏི་ཡི། །བྱིན་བརླབས་སྔོན་དུ་བྱེད་མོད་ཀྱང་། །གྲངས་
མེད་ཚུལ་ཁྲིམས་བྲལ་བས་ནི། །སྲིན་པོའི་རིགས་སུ་འཁྲུངས་པ་དང་། །འཁོར་བཅས་གཞན་ལ་གནོད་གྱུར་ཡིན། །ངས་ནི་ངང་ཚུལ་རྨད་བྱུང་བའི། །ལུས་ཀྱིས་བདེ་གཤེགས་སྦྱིན་པ་དང་། །སྒྲུབ་བརྩོན་ལེགས་བྱས་
མཐའ་ཡས་པ། །སྤྱོད་བཟང་ལ་གནས་བསྒྲལ་བའི་གྲངས། །གང་གཱ་ཀླུང་གིས་རྡུལ་དང་མཚུངས། །དེ་སྐད་འབྲས་བུ་དེ་ཙམ་སྟེ། །དང་པོའི་ལས་ཅན་ཅི་སྙེད་ལ། །ཕན་བདགས་གཞི་ནི་བྱ་བའི་ཕྱིར། །ཅུང་ཟད་བསྡུས་
ནས་བརྗོད་བྱ་སྟེ། །ལེགས་པར་ཉོན་ལ་ཡིད་ལ་ཟུང་། །སྔོན་ཚེ་འདས་དུས་བསྐལ་པ་ནི། །གང་གཱ་ཀླུང་བཅུའི་སྔ་རོལ་གྱི། །ཆེར་འདས་པ་ཡི་སྔ་རོལ་ན། །བདེ་གཤེགས་རྫོགས་སངས་རྒྱས་ཀྱི་མཚན། །མན་
དཱ་ར་ཡི་དྲི་ཞེས་བྱ། །འཇིག་རྟེན་སྟོན་པ་བྱུང་བའི་ཚེ། །བདག་ནི་ཁྱིམ་བདག་དྲག་པོར་གྱུར། །ཐུབ་པ་དེ་ལ་རིག་སྔགས་མནོས། །ཐོབ་མ་ཐག་ཏུ་བསྐལ་པའི་གྲངས། །བཞི་ཁྲི་སྙེད་ཀྱི་འཁོར་བ་སྙིལ། །དེ་རྗེས་
བསྐལ་པ་གང་གཱ་ཀླུང་། །བྱེ་བ་སྙེད་གཅིག་སྔ་རོལ་ན། །བདེ་གཤེགས་རྫོགས་སངས་རྒྱས་ཀྱི་མཚན། །ཐོགས་མེད་པད་མ་བརྒྱ་ཡི་སྤྱན། །གཙུག་ཏོར་ཡོན་ཏན་རབ་རྒྱས་པའི། །འོད་ཟེར་རྒྱལ་པོ་ཞེས་བྱ་བ། །འཇིག་
རྟེན་སྟོན་པ་བཞུགས་པའི་ཚེ། །བདག་ཉིད་དྲང་སྲོང་བདག་པོར་གྱུར། །རིག་སྔགས་འདི་མནོས་བསྒྲུབས་པ་ཡིས། །ཕྱོགས་བཅུའི་སངས་རྒྱས་ཞལ་མཐོང་ཞིང་། །སྐྱེ་མེད་ཆོས་ལ་བཟོད་པ་ཐོབ། །དེ་རྗེས་འདས་དུས་བསྐལ་
<pb id="98.264a"/>
པ་ནི། །བྱེ་བ་ཕྲག་བརྒྱའི་སྔ་རོལ་ན། །བདེ་གཤེགས་རྫོགས་སངས་རྒྱས་ཀྱི་མཚན། །ཚེ་དཔག་མེད་ཅེས་འཇིག་རྟེན་དུ། །སྟོན་པ་བྱུང་བ་བདག་གིས་མནོས། །དེ་ཚེ་ཕྱོགས་བཅུའི་སངས་རྒྱས་ཀྱིས། །བདག་
ལ་དབང་བསྐུར་ལུང་བསྟན་མཛད། །ཁྱོད་ཀྱི་སྔོན་དུ་བསྐལ་པའི་གྲངས། །བརྗོད་མི་ལང་ནས་རིག་སྔགས་ཕྱིར། །ཡང་དག་སྟོང་ཕྲག་སྟོང་སྙེད་ཀྱང་། །དང་པོའི་མཆོད་སྦྱིན་ཆེན་པོ་བྱས། །བྱེ་བ་ཕྲག་གྲངས་བཅུ་གཅིག་ཏུ། །
ཕྱོགས་བཅུའི་སངས་རྒྱས་དབང་བསྐུར་བླངས། །དེ་དང་དེ་ཡི་རྣམ་སྨིན་མཆོག །སངས་རྒྱས་ཞིང་ཁམས་རབ་འབྱམ་དུ། །ཡང་དང་ཡང་དུ་འབྱུང་བར་འགྱུར། །ཕྱིས་ནི་འདྲེན་པ་ཤཱཀྱ་ཞེས། །མི་མཇེད་འཇིག་རྟེན་
ཁམས་འཁྲུངས་ཚེ། །མི་ཡུལ་ལས་ཀྱང་ཁྱད་པར་དུ། །ཡི་དགས་གླིང་དུ་སྐྱེས་པ་འགའ། །གཏན་ལ་འདུད་འཕེལ་བྱ་བའི་ཕྱིར། །མཚན་མོ་མུན་ནག་སྤྲིན་རུམ་དུ། །སྐད་ཅིག་གློག་འགྱུ་ཅི་ལྟ་བར། །རིག་
སྔགས་འཆང་བ་གདོང་བཅུ་གཅིག །ཡན་ལག་སྟོང་དང་ལྡན་པ་ལ། །སྤྱན་ནི་ཆིག་སྟོང་སུམ་བཅུ་པའི། །མཚན་དང་ལྡན་པའི་སྐུ་འབྱུང་འགྱུར། །དེ་ཚེ་སྐལ་ལྡན་ལ་ལ་ཞིག །མཚན་ནས་བརྗོད་ཅིང་སྐུ་ལ་མོས། །
རིག་སྔགས་ཟློས་པ་པོ་གང་ཞིག །འཇིག་རྟེན་འདོད་པ་ཀུན་གྲུབ་ཅིང་། །ཕྱི་ནས་ཡེ་ཤེས་ཉིས་འགྱུར་རོ། །ལུང་བསྟན་དེ་སྐད་ཐོས་པའི་ཕྱིར། །སངས་རྒྱས་བྱེ་བ་ཕྲག་བཅུ་གཅིག །གྲངས་སྙེད་ཞལ་ནས་གསུངས་
པ་ཡི། །རིག་སྔགས་སྙིང་པོ་གདོང་བཅུ་གཅིག །མཐུ་ཆེན་ཐོགས་པ་མེད་པ་སྟེ། །འགྲོ་ལ་སྨན་ཅིང་བདེ་བ་དང་། །ནད་ཀུན་སེལ་བྱེད་སྡིག་ཀུན་སྦྱོང་། །བཀྲ་ཤིས་མེད་པ་ཀུན་ཟློག་ཅིང་། །རྨི་ལམ་མཚན་མ་ངན་
ཀུན་སེལ། །དུས་མིན་འཆི་དང་ངན་སེམས་ཟློག །རྟག་ཏུ་དཔལ་དང་སེམས་བདེ་ཐོབ། །མྱ་ངན་སྡུག་བསྔལ་ངལ་བ་སེལ། །རྩོད་འཁྲུག་ཐམས་ཅད་ཞི་བ་དང་། །བདུད་དང་གདོན་བགེགས་ཞི་བར་འགྱུར། །
<pb id="98.264b"/>
འཇིག་རྟེན་སྨོན་པ་ཀུན་གྲུབ་ཅིང་། །བདུད་དང་བར་ཆད་མཚོན་ཆའི་ནད། །དབྱིག་པ་བརྡེག་དང་བཅིང་བ་དང་། །བཙོན་རར་བཅུག་དང་མཚོན་ཆས་བརྩལ། །གསོད་སར་ཁྲིད་དང་ཡན་ལག་བཅད། །མིག་འབྲུ་མཚོན་གྱིས་
བཙབ་པ་དང་། །ཆུ་དང་མེ་དང་རླུང་ས་གཡོས། །དུག་དང་བྱད་སྟེམ་རོ་ལངས་དང་། །ཆོམ་རྐུན་མི་མ་ཡིན་རྣམས་གནོན། །རིག་སྔགས་འདི་ཡིས་བསྲུངས་པ་དང་། །ལེན་དང་འཛིན་དང་འདྲི་བ་དང་། །ཀློག་དང་ཁ་དོན་བཤད་
སོགས་རྣམས། །བརྩོན་ལ་འཇིག་རྟེན་ལྷར་བཅས་དང་། །བདུད་དང་ཚངས་པ་དགེ་སྦྱོང་དང་། །བྲམ་ཟེར་བཅས་པས་གནོད་པ་མེད། །སྔོན་གྱི་ལས་དྲག་ཡོད་པ་ཡང་། །བྱང་ཞིང་བསྲབས་ཏེ་མེད་པར་འགྱུར། །ངེས་པའི་
དངོས་པོ་འདི་ལགས་པས། །རིག་ནས་མངོན་སུམ་ཡིད་ཆེས་པར། །རྣམ་པར་རྟོག་མེད་སེམས་ཀྱིས་བླང་། །དེ་སླད་སྐྱབས་དང་སྐྱོབ་པ་དང་། །བསྲུང་དང་དབུགས་འབྱིན་དཔལ་མགོན་དང་། །གླིང་དང་ཁང་ཁྱིམ་འདི་ཉིད་ཡིན། །
ཉེ་རིང་ས་ཕྱོགས་ཅི་སྲིད་པར། །མཚམས་བཅད་ནས་ནི་རིག་སྔགས་དང་། །འབྱུང་པོ་རྣམས་ཀྱིས་འཚེ་བ་མེད། །གང་གིས་སངས་རྒྱས་ཕྱག་འཚལ་མཆོད། །སྐྱབསུ་འགྲོ་ཞིང་སྡིག་པ་བཤགས། །མངོན་པར་དགའ་
ཞིང་གཟུངས་སྔགས་འདིས། །ཉི་ཤུ་རྩ་གཅིག་བརྗོད་པ་ལ། །ཕྱོགས་བཅུའི་སངས་རྒྱས་མ་ལུས་པ། །མཚུངས་པར་ཡི་རང་ལེགས་པར་སྦྱིན། །རྩ་བ་བཞི་དང་མཚམས་མེད་ལྔ། །མ་ལུས་སྡིག་ཀུན་བྱང་བར་འགྱུར། །
གནོད་སྦྱིན་སྲིན་པོ་སོགས་སྣང་ཡང་། །བཟུང་ནས་བྱམས་པ་སྙིང་རྗེའི་སེམས། །དང་པོ་བསྐྱེད་ནས་བླ་མེད་ཀྱི། །བྱང་ཆུབ་སེམས་མཆོག་ས་ལ་དགོད། །གང་ག་ཀླུང་བརྒྱའི་སངས་རྒྱས་ཀྱི། །མཚན་ནས་བརྗོད་ཅིང་བསྟོད་
པ་བས། །རིགས་ཀྱི་བུ་འམ་བུ་མོ་གང་། །བདག་གི་མིང་བརྗོད་དྲན་བྱེད་ཅིང་། །རིག་སྔགས་རྒྱུན་དུ་བརྗོད་ན་དེ། །མྱུར་དུ་མཆོག་དགའི་ས་འཐོབ་ཅིང་། །ལག་པའི་མཐིལ་ནས་མཐོང་བ་ལྟར། །བླ་མེད་བྱང་ཆུབ་མྱུར་དུ་འབྱུང་། །
<pb id="98.265a"/>
རྩེ་གཅིག་དྲན་པས་གུས་བྱས་ཏེ། །རྟག་ཏུ་ནང་པར་སྔར་ལངས་ནས། །ཆོས་བཞིན་དུ་ནི་དགེ་བགྱིས་ཏེ། །བརྒྱ་རྩ་བརྒྱད་དུ་གང་བརྗོད་པ། །ཚེ་འདིར་ཕན་ཡོན་བཅུ་ཐོབ་འགྱུར། །རྟག་པར་ལུས་ལ་ནད་མེད་དང་། །
ལྷ་དང་སངས་རྒྱས་ཀུན་གྱིས་བསྲུང་། །ནོར་འབྲུ་རིན་ཆེན་གོས་རྙེད་དང་། །དགྲ་སྡང་དུལ་ཞིང་འཇིགས་མེད་དང་། །བཟའ་རྣམས་བཀུར་ཅིང་རིགས་བཙུན་ཐོབ། །དུག་དང་འདྲེ་གཤིན་གདོན་བྲལ་དང་། །ལུས་ལ་དྲི་ཞིམ་ཀུན་དགའ་དང་། །
བསམ་ངན་མི་སྙན་རྗོད་བྱེད་དང་། །རིམས་ནད་བྲལ་ཞིང་དགང་སླ་དང་། །དུས་མིན་འཆི་བ་སངས་པར་འགྱུར། །གཞན་ཡང་ཡོན་ཏན་བཞི་ཐོབ་སྟེ། །འཆི་ཁར་སངས་རྒྱས་ཞལ་མཐོང་དང་། །མཁའ་ལ་འོད་འབྱུང་ལྷས་མཆོད་དང་། །
ནམ་ཡང་ངན་འགྲོར་མི་འགྲོ་ཞིང་། །བདེ་བ་ཅན་ནམ་བདེ་འགྲོར་སྐྱེ། །རིག་སྔགས་འདི་དང་སངས་རྒྱས་ཀྱི། །ཡེ་ཤེས་སྙིང་པོ་འཛིན་པ་ལ། །བྱང་ཆུབ་སེམས་དང་སངས་རྒྱས་ཀྱི། །རྣམ་པར་ཐར་པའི་ཆོས་སྒོ་འཐོབ། །བསྐལ་
པ་དུ་མར་དགེ་བསགས་དང་། །རིག་སྔགས་འདི་རྙེད་འགྱུར་བ་སྟེ། །དད་ལྡན་ཁྲེལ་ཡོད་ངོ་ཚ་ཤེས། །བློ་བཟང་བརྩོན་ལྡན་སྙིང་རྗེ་ཆེ། །མདོག་དཀར་ངང་བཟང་གསོང་པོར་སྨྲ། །སེམས་འཇམ་ལུས་ངག་དལ་བར་སྤྱོད། །བླ་མ་
ལ་གུས་བརྟུལ་ཞུགས་ཆེ། །སྲེད་པ་ཆུང་ཞིང་སྦྱིན་ལ་དགའ། །སངས་རྒྱས་གུས་ཤིང་སེམས་བཅས་པས། །ཉིན་མཚན་རྒྱུན་དུ་རིག་སྔགས་འདོན། །བཅུ་བཞི་འམ་ནི་བཅོ་ལྔ་དང་། །ཁྱད་པར་དུ་ནི་ཚེས་བརྒྱད་ལ། །གསོ་སྦྱོང་སྐུ་ཡི་
མདུན་དུ་བླང་། །སྐྱོན་མེད་ཙན་དན་དཀར་སོགས་ཤིང་། །རིགས་བཟང་ལས་བྱས་སྐུ་གཟུགས་སམ། །ཡང་ན་ས་རྡོ་རིན་ཆེན་སོགས། །བཟང་ལས་བདེ་བར་གཤེགས་གཟུགས་བྱ། །ཡང་ན་རིས་སུ་བྲིས་ཀྱང་རུང་། །སྐུ་གཅིག་པོ་འམ་
ལྷ་ཚོགས་ཀྱི། །དཀྱིལ་འཁོར་རྒྱས་པར་བྱས་པ་ལ། །མངོན་སུམ་བཞིན་དུ་དམིགས་བྱས་ན། །མྱུར་དུ་མངོན་སུམ་མཐོང་བར་འགྱུར། །ཡོན་ཏན་ཀུན་གྱིས་བརྒྱན་པ་ཡི། །བུམ་པ་ཆུ་དང་བཅས་པ་ལ། །སྔགས་བརྗོད་པས་ནི་འདོད་
<pb id="98.265b"/>
དོན་ཀུན། །འགྲུབ་འགྱུར་ཐེ་ཚོམ་མི་བྱའོ། །ནད་དང་འཕྲོད་པའི་སྨན་རྣམས་ལ། །སྔགས་བཟླས་བཟའ་འམ་བྱུགས་པས་སམ། །བདུགས་པ་ཙམ་ཡང་གནོད་པ་སེལ། །སྲད་བུ་འམ་ནི་གོས་དག་དང་། །ཕྱག་རྒྱས་གདགས་
ཀྱང་དེ་བཞིན་ནོ། །འདོད་པ་གང་དང་གང་ལ་ཡང་། །མེ་ཡི་ལས་ཀྱི་སྦྱོར་བ་བྱ། །གསང་སྔགས་འདོད་འཛིན་ཡིད་བྱེད་པ། །བདག་ཀྱང་རྗེས་སུ་འཇུག་པར་བྱ། །དེ་སྐད་གསུངས་པའི་དེ་མ་ཐག །བྱང་ཆུབ་སེམས་དཔའ་
འཇམ་དབྱངས་ཀྱིས། །སྔགས་ཀྱི་ངོ་བོ་ཉིད་ལ་ནི། །ཆེད་དུ་བརྗོད་པ་འདི་བརྗོད་དོ། །ཨེ་མ་རང་བཞིན་མེད་པའི་ཆོས། །སྣ་ཚོགས་གཟུགས་སུ་སྣང་བ་ལ། །བརྗོད་རྟོག་བྲལ་བའི་སྐད་ཅིག་ནི། །ཞི་བའི་ཆེ་བ་ཉིད་ཡིན་ནོ། །སྲིད་
པ་དངོས་པོ་མེད་པ་ལ། །དམིགས་པར་བྱེད་པ་བསྒོམ་པའོ། །དམིགས་པ་མཐར་ཐུག་མེད་མཐོང་བ། །དེ་ནི་བསྒོམ་པའི་འབྲས་བུའོ། །ཀུན་དུ་བཟང་པོས་གསང་སྔགས་ཀྱི། །དོན་ལ་ཆེད་དུ་འདི་ལྟར་བརྗོད། །ཨེ་མ་སྐུ་
གསུམ་ཐ་དད་པར། །ལུས་ངག་ཡིད་ཀྱི་དོན་ལས་བྱུང་། །དོན་གཅིག་པ་ཡི་རྣལ་འབྱོར་གྱིས། །སྐུ་གཅིག་ཏུ་ནི་ངེས་པར་གཟུང་། །གང་ལ་གང་ཕན་བསྐྱེད་པ་ལ། །འཇའ་ཚོན་བཞིན་དུ་སྣང་མོད་ཀྱང་། །ཚིག་གིས་བརྗོད་
པའི་སྤྲུལ་ཙམ་སྟེ། །ཡེ་ཤེས་སྐུ་ལ་དབྱེ་བ་མེད། །སྒྲིབ་པ་རྣམ་སེལ་ལས་ལ་ནི། །ཆེད་དུ་བརྗོད་པ་འདི་ལྟར་བརྗོད། །ཨེ་མ་དངོས་པོ་ངོ་བོ་ཉིད། །མ་བྱུང་མ་སྐྱེས་མ་འགགས་པ། །སྐྱེ་འགག་ལྟ་བུའི་ཆོ་འཕྲུལ་ནི། །སྐུ་
དེས་ཕྱག་རྒྱ་སྔགས་སུ་སྣང་། །ཡོན་ཏན་ཆུ་ཡི་བརླབས་བཞིན་དུ། །སྐྱེ་བའི་ངོ་ལ་གསལ་བར་བྱེད། །ནན་ཏན་གྱིས་ནི་དེ་ཉིད་ཀྱང་། །རྒྱུ་བ་མེད་ཅིང་ཁོང་དུ་ཆུད། །བྱང་ཆུབ་སེམས་དཔའ་ས་སྙིང་གིས། །རྒྱུ་ལ་ཆེད་དུ་
འདི་བརྗོད་དོ། །ཨེ་མ་རང་བཞིན་རྣམ་དག་ལ། །ཐོག་མེད་བློའི་མུན་པའི་དབྱིངས། །རྣམ་རྟོག་བག་ཆགས་ཀྱིས་དཀྲུགས་ནས། །བློ་བུར་དཀར་ནག་ལས་སུ་སྣང་། །དཀར་པོ་སངས་རྒྱས་ཆོས་དགེ་འདུན། །དེ་ལ་སྒྲོ་བཏགས་
<pb id="98.266a"/>
བྱང་ཆུབ་སེམས། །དེ་ལས་བྱུང་བའི་ཕྲིན་ལས་ཀྱིས། །ཉོན་མོངས་ལས་ཀྱི་སྒྲིབ་པ་སྦྱོང་། །མགོན་པོ་བྱམས་པས་སྔགས་སྒྲུབ་ཀྱི། །ལམ་ལ་ཆེད་དུ་འདི་ལྟར་བརྗོད། །ཨེ་མ་གདོད་ནས་གྲོལ་ཞིའི་སེམས། །ཆུ་ལྟར་དང་
བར་སྣང་མོད་ཀྱང་། །སྣ་ཚོགས་འགྲོ་བའི་གཟུགས་བྱུང་བས། །མུན་པ་ཐིབས་པོས་རྣམ་པར་བསྒྱུར། །དེ་ཉིད་སེམས་ཀྱི་སྣང་བའི་ཕྱིར། །འབད་རྩོལ་མེད་པའི་སེཾས་ཀྱིས་གྲོལ། །རྩོལ་བ་སེམས་ཀྱི་དྲི་མས་ནི། །དྲི་མ་མེད་པའི་
སེམས་འཆིང་འགྱུར། །ནམ་མཁའི་སྙིང་པོས་སྔགས་མིང་ལ། །ཆེད་དུ་འདི་ལྟར་བརྗོད་པར་མཛད། །ཨེ་མ་སྟོང་པ་མཚན་མ་བྲལ། །ཁ་དོག་དབྱིབས་བྲལ་ཆོས་ཉིད་དག །དགའ་བའི་སེམས་ཆེན་གསལ་བྱེད་པ། །ཤེས་རབ་
ཆེན་པོའི་ཡི་གེ་མིན། །མཚན་དཔེ་ཡེ་ཤེས་བདེ་ལྡན་སྐུ། །གང་གང་དོན་དུ་དེ་སྣང་བ། །སྙིང་རྗེ་ཆེན་པོའི་རིང་ཤུགས་ཀྱིས། །འབྱུང་འགྱུར་ཡི་གེ་ཏ་ཡི་དོན། །བྱང་ཆུབ་སེམས་དཔའ་པད་མོས་ནི། །གནས་ལམ་འདི་ལྟར་
ཆེད་དུ་བརྗོད། །ཨེ་མ་རྒྱུ་རྐྱེན་ནམ་མཁའ་ལ། །ཉི་ཟླ་སྐར་རྒྱུན་འཁོར་བ་ཡིས། །གསལ་ནས་ཉིན་མཚན་བྱེ་བྲག་བརྗོད། །ཉོན་མོངས་མ་རིག་སྲེད་ལེན་གྱིས། །འདུ་བྱེད་སྲིད་པའི་ལས་བསྐུལ་ཏེ། །རྣམ་ཤེས་མིང་
གཟུགས་སྐྱེ་མཆེད་དྲུག །རེག་ཚོར་སྐྱེ་རྒ་ཤི་སྡུག་བསྔལ། །གསལ་བྱེད་དག་པ་གཉིས་ཀྱིས་དག །ཕྱག་ན་རྡོ་རྗེས་འབྲས་དོན་ལ། །ཆེད་དུ་བརྗོད་པ་འདི་བརྗོད་དོ། །ཨེ་མ་ཟབ་ཅིང་རྒྱ་ཆེ་བ། །སྔགས་མཐུ་བླ་ན་མེད་པ་ནི། །སངྱས་
མུ་སྟེགས་ཀྱིས་མི་ཤེས། །ཤེས་པ་ཉིད་ཀྱང་རྫས་མེད་ལ། །ཤེས་བྱ་རྫས་སུ་ག་ལ་ཡོད། །ཤེས་པ་ཡུལ་གྱི་རྣམ་པར་ནི། །རྟོག་པའི་གཟུང་འཛིན་གྱིས་བསྒོས་པ། །དེ་ཟད་ནས་ནི་གྲོལ་བར་འགྱུར། །དེ་ནས་རིག་པའི་ལྷ་མོའི་
ཚོགས། །སྤོས་དང་མེ་ཏོག་འཐོར་བྱེད་ཅིང་། །སྙན་པའི་སྔགས་ཀྱི་གླུ་ཡིས་ནི། །མགོན་པོ་སྤྱན་རས་གཟིགས་ལ་བསྟོད། །ཨོྃ་བཅོམ་ལྡན་མགོན་པོ་ཐུགས་རྗེ་སྤྱན་རས་གཟིགས། །ཞལ་གྲངས་མདོག་དབྱིབ་དུ་མ་ཅིར་ཡང་སྣང་། །
<pb id="98.266b"/>
སྟོང་དང་བརྒྱ་དང་བཅུ་གཅིག་དྲུག་དང་གཅིག །བྱམས་པའི་ཞལ་བཟང་མངའ་བའི་མགོན་ལ་འདུད། །སྤྱན་མའིའོ། །རབ་དགྱེས་ཞལ་མདོག་དུ་མ་ཅིར་ཡང་འགྱུར། །ལ་ལ་བྱམས་པ་སྙིང་རྗེ་དགའ་བའི་ཞལ། །ལ་ལ་
འདོད་རྨོངས་སེར་སྣ་ཆེན་པོའི་ཞལ། །ཁྲོ་སྡང་གཏུམ་ཆགས་ལྟ་ལྡན་ཕྱག་འཚལ་ལོ། །མཱ་མ་ཀཱིའིའོ། །ཕྱོགས་བཅུའི་སངས་རྒྱས་དབང་བསྐུར་རྫོགས་པའི་ཞལ། །བསྟན་པ་མེད་པའི་མཆོད་སྦྱིན་རྒྱལ་པོའི་ཕྱག །
མཛད་པ་གྲངས་མེད་ཆུབ་པའི་ཕྱག་རྒྱར་ལྡན། །གདན་གཉིས་ཞབས་གཉིས་གཤེགས་ལ་ཕྱག་འཚལ་ལོ། །ན་བཟའ་དཀར་མོའོ། །ཨོྃ་མཛད་པ་ཐུགས་རྗེའི་དབྱིངས་ལ་ཐུག་མེད་ཀྱང་། །རྩོམ་པ་རྒྱ་མཚོ་རྒྱུན་མི་ཆད་
མཛད་པས། །ཞིང་རྣམས་རྒྱ་མཚོ་རྣམ་པར་སྤྱོད་པ་ཡི། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །སྒྲོལ་མའོ། །ཨོྃ་ཉི་མ་གཟི་ལྡན་འོད་ཟེར་འགྱེད་པ་ལྟར། །འཇུག་དགོངས་མི་མངའ་ཀུན་རྟོག་མུན་
བྲལ་ཡང་། །བསྐལ་པ་རྒྱ་མཚོར་ཁྱད་པར་དོན་གསལ་བའི། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །འོད་ཟེར་ཅན་ནོ། །ཨོྃ་སེམས་ཀྱི་རྒྱུད་འགགས་མྱ་ངན་འདས་པའི་ཚེ། །འདོད་ཆགས་བྱུང་མ་
ཐག་ཏུ་ཡལ་བ་སྟེ། །ཉོན་མོངས་རྩ་བ་བཅད་ནས་ཕ་མཐའ་མེད། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །དབྱངས་ཅན་ནོ། །ཨོྃ་ཉོན་མོངས་བདག་ཏུ་བཟུང་ན་འཁོར་བར་སྐྱེ། །དེ་ལ་ཡང་ཡང་བརྟགས་ན་ངན་
འགྲོར་སྐྱེ། །རང་བཞིན་མེད་པར་ཤེས་ནས་གྲོལ་བར་འགྱུར། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ཕག་གདོང་མའིའོ། །ཨོྃ་ཆོས་རྣམས་དག་པར་མཐོང་ན་མཐོ་རིས་ཐོབ། །གཉིས་འཛིན་རྟོག་པ་
ཆད་ན་མྱ་ངན་འདའ། །སྒྱུ་མའི་སེམས་དང་ལྡན་ན་གཞན་དོན་འབྱུང་། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ཁྲོ་གཉེར་ཅན་མའོ། །ཨོྃ་རང་ཚུལ་སྤྱོད་ལ་ཆགས་པས་ས་བོན་རུལ། །གཞན་ཚུལ་དམན་
<pb id="98.267a"/>
པར་བརྗོད་པས་ཞིང་ས་ཚིག །ལུས་ངག་གཙང་སྦྲ་ཙམ་ལས་བྱང་ཆུབ་རིག །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ས་འཛིན་མའོ། །ཨོྃ་བདག་ལ་མུན་པའི་དུག་གིས་བརྒྱལ་བ་ལ། །བདག་མེད་
ཕྱོགས་བྲལ་ཡེ་ཤེས་བདུད་རྩི་སྨན། །ཕ་རོལ་ཕྱིན་བཅུ་སྤྱོད་དང་རྟོགས་སྩོལ་མཛད། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །དུག་སེལ་མའོ། །ཨོྃ་རང་ཚུལ་བཟང་སྤྱོད་ང་རྒྱལ་ཞེན་པ་མེད། །གཞན་སྤྱོད་
བཏང་སྙོམས་བྱས་ནས་རང་སེམས་སྤྱོད། །སྲེད་མེད་བཟོད་ལྡན་ངང་གིས་རྒོལ་བ་ལགས། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །རི་ཁྲོད་མའིའོ། ཨོྃ་ཁྲེལ་ཡོད་ངོ་ཚ་ཤེས་ཤིང་གཏོང་ལ་དགའ། །དད་དང་
ཐོས་ལྡན་ཚུལ་ཁྲིམས་ཤེས་རབ་བཟང་། །ཆོག་ཤེས་འདོད་ཆུང་འདི་དང་གཞན་དུ་ཕྱུག །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ནོར་རྒྱུན་མའི་འོ། །ཨོྃ་ཡི་གེ་འདྲི་མཆོད་སྦྱིན་ཉན་ཀློག་དང་འཆད། །ཁ་དོན་འཛིན་
སེམས་བསྒོམ་བརྩོན་དེ་ལ་ཆུའི། །ཁྲུས་སོགས་བསྨྱུང་གནས་དཀར་གཙང་ཡོན་ཏན་སྩོལ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །དཀར་མོའི་འོ། །ཨོྃ་རང་སེམས་དུལ་ཞིང་ལུས་ངག་བག་ཡོད་སྤྱོད། །
འཇིག་རྟེན་འཇིག་རྟེན་འདས་མཆོད་དམ་པ་འཛིན། །ཐོས་བསམ་བསྒོམ་བརྩོན་དེ་ནི་དགྲ་ལས་རྒྱལ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །རྣམ་པར་རྒྱལ་མའི་གླུའོ། །ཨོྃ་ཐ་དད་ཀྱིས་འཆིང་དབྱེར་མེད་
གྲོལ་བ་ཡི། །ཐབས་དང་ཤེས་རབ་བདེ་ཆེན་བྱང་ཆུབ་ལམ། །རྣམ་ཐར་ཡེ་ཤེས་མཐའ་ཡས་དཔལ་སྟེར་བ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །དཔལ་ཕྲེང་མའི་གླུའོ། །ཨོྃ་བསམ་པ་བཟང་པོ་
གསེར་གྱི་ས་གཞི་ལ། །བྱང་ཆུབ་ཕྱོགས་ཆོས་དཔག་བསམ་ཤིང་ཆེན་འཁྲུངས། །ཡེ་ཤེས་ཐུགས་རྗེ་རྒྱུན་ཆུ་རླན་མཛད་པའི། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ཡིད་བཟང་མའི་གླུའོ། །སྒྲ་སྒྲོགས་
<pb id="98.267b"/>
འཁོར་བཅས་འདར་གྱུར་ཏེ། །རླུང་གིས་བཏབ་པའི་རྩྭ་དང་མཚུངས། །ཐལ་མོ་སྤྱི་བོར་སྦྱར་ནས་སུ། །ཆེད་དུ་བརྗོད་པས་འདི་གསོལ་ཏོ། །ཨོྃ་མགོན་པོ་རང་བྱུང་བཅོམ་ལྡན་འདས། །གཙོ་བོ་རབ་ཏུ་ཆེ་བའི་ལྷ། །བསོད་ནམས་དུ་མས་བསྐྱེད་པའི་སྐུ། །ཡེ་ཤེས་
མཐའ་ཡས་ཐུགས་མངའ་བ། །བློ་ལྡན་སྲིད་མཐར་མཛད་པ་པོ། །ཚུལ་ལྡན་ཚུལ་ཁྲིམས་ལ་སྦྱོར་མཛད། །གཙང་ལྡན་བྲམ་ཟེ་ཚངས་པ་ཆེ། །མཛད་སྤྱོད་མཁའ་མཉམ་སྤྱོད་ཕྱག་འཚལ། །དེ་ནས་བཅོམ་ལྡན་ཐུབ་པ་ཆེ། །འཁོར་ལ་ལེགས་སོ་
ལེགསོ་ཞེས། །ཨོྃ་ཨཱཿཧྲཱིཿཧཱུཾ་སྭཱ་ཧཱ་བཅས། །ཡང་ཡང་བརྗོད་པས་བྱིན་གྱིས་བརླབས། །ལྕག་ཀྱུ་ཅན་གྱིས་ཉ་ར་ནས། །ཀླུ་ཕྱུགས་འབུམ་ཕྲག་འདྲེན་པ་ལྟར། །དགེ་སྦྱོང་ཀུན་སློང་དཀར་པོས་ནི། །བྱང་ཆུབ་རིན་ཆེན་གླིང་འཇོག་མཛད། །འཕགས་པ་
སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པད་མ་དྲ་བ་ཞེས་བྱ་བ་ལས་གླེང་གཞིའི་ལེའུ་སྟེ་དང་པོའོ། །<head n="2" t="ལེའུ་གཉིས་པ།  ལྷ་བྱུང་བ།" type="lewu" zh="91.839"/>དེ་ནས་བཅོམ་ལྡན་ཐུབ་པ་ཆེ། །མགོན་པོ་ཡང་དག་རྫོགས་སངས་རྒྱས། །སྣ་ཚོགས་སྣང་བ་ཞེས་བྱ་བའི། །ཏིང་ངེ་འཛིན་ལ་སྙོམས་
བཞུགས་ནས། །ཡན་ལག་ཆ་ཤས་ཐམས་ཅད་ལས། །འོད་ཟེར་སྣ་ལྔ་བྱེ་བ་ཕྲག །དྲུག་བཅུ་དྲུག་བཅུའི་མཐའ་གཞལ་བ། །གྲངས་མེད་དག་ནི་བཀྱེ་བར་མཛད། །ཞིང་ཁམས་གྲངས་མེད་བདུན་གྱི་མཐའ། །ཕྱོགས་བཅུ་མ་ལུས་ཐམས་ཅད་དུ། །
འོད་ཀྱིས་གང་ནས་འོད་དེ་ལས། །སྙན་པའི་ཚིག་བཅད་འདི་སྣང་ངོ་། །སངས་རྒྱས་དང་ནི་ཆོས་ལ་བསྙས་པ་སྤང་། །ལེ་ལོ་ཆེ་དང་སྤྱོད་པ་མཆོག་འཛིན་སྤང་། །འགྱོད་དང་ཆོས་ལ་མ་ངེས་འབྱེད་པ་སྤང་། །ང་རྒྱལ་ཆེ་དང་འདོད་ཆགས་སྤྱོད་པ་སྤང་། 
།འགྲོ་རྣམས་མེད་ན་བྱང་ཆུབ་ལམ་མེད་དོ། །འགྲོ་ལ་བརྟེན་ནས་བྱང་ཆུབ་ཆེ་ཐོབ་འགྱུར། །བྱང་ཆུབ་ཆེ་ལམ་ཐུགས་རྗེ་ཆེན་པོ་སྟེ། །འགྲོ་རྣམས་མེད་ན་གང་ལ་སྐྱེ་བར་འགྱུར། །
དེ་སྐད་གྲགས་པའི་དེ་མ་ཐག །ཕྱོགས་བཅུའི་ཞིང་བཞུགས་སངས་རྒྱས་སྲས། །བརྗོད་ཀྱིས་མི་ལང་གཙོ་བོ་མཆོག །སྤྱན་རས་གཟིགས་
<pb id="98.268a"/>
དབང་གྲངས་མེད་གཙོ། །ཐམས་ཅད་འཁོར་དང་བཅས་པ་རྣམས། །མི་མཇེད་ཞིང་འདིར་ལྷག་པར་གྱུར། །འདི་ནས་ཤར་ཕྱོགས་ཞིང་ཁམས་ནི། །གྲངས་མེད་བདུན་གྱི་མཐའ་ཉིད་ནས། །ཞིང་ཁམས་སེང་གེ་
སྤུངས་པར་ནི། །སངས་རྒྱས་སེང་གེ་རོལ་པ་ཡི། །དྲུང་དུ་བྱང་ཆུབ་སེམས་དཔའི་གཙོ། །སྤྱན་རས་གཟིགས་དབང་སེང་གེའི་སྒྲ། །མདོག་དཀར་ཤེལ་གྱི་རི་འདྲ་བ། །བྱང་ཆུབ་སེམས་མཆོག་བྱེ་བ་ཕྲག །བཅུ་
དང་ལྷན་ཅིག་མཁའ་ལ་གཤེགས། །ཀློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །དངུལ་གྱི་མེ་ཏོག་དུ་མས་
གཏོར། །བདེ་བར་གཤེགས་སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང་། །རྨད་བྱུང་ཆེན་པོ་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་འགྱུར། །འགྲོ་བའི་གཏི་མུག་མུན་པ་བཅོམ། །
ཤེས་རབ་མཐའ་ཡས་གསལ་བར་མཛད། །བདག་ཀྱང་སྙིང་པོ་འདི་ཡི་མཐུས། །ཕྲིན་ལས་འདི་ཉིད་གྲོགས་བགྱིད་དོ། །ཨོྃ་ཧྲཱི་སིཾ་ཧ་ནཱ་དྷ་ཧཱུྃ་ཕཊ། །སྙིང་པོ་དེ་སྐད་ཕུལ་ནས་ཀྱང་། །ཐུབ་པ་ག་ལ་དེ་ལོགས་སུ། །འཁོར་
བཅས་དགའ་བའི་ཚུལ་གྱིས་ནི། །པུས་བཙུགས་ཐལ་མོ་སྦྱར་ནས་བཞུགས། །ལྷོ་ཡི་ཕྱོགས་ཀྱི་ཞིང་ཁམས་མཆོག །གྲངས་མེད་བདུན་གྱི་མཐའ་ཉིད་ཀྱི། །ཞིང་ཁམས་རིན་ཆེན་བརྩེགས་པ་ན། །སངས་རྒྱས་རིན་
ཆེན་དཔལ་བཞུགས་པའི། །དྲུང་དུ་བྱང་ཆུབ་སེམས་དཔའི་གཙོ། །སྤྱན་རས་གཟིགས་དབང་ཡིད་བཞིན་གྱི། །ནོར་བུ་འཁོར་ལོས་བསྒྱུར་བ་བྱེད། །གསེར་གྱི་རི་བོ་མདོག་འདྲ་བ། །བྱང་ཆུབ་སེམས་ཚོགས་བྱེ་བ་ཕྲག །
བཅུ་དང་ལྷན་ཅིག་མཁའ་ལ་གཤེགས། །ཀློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །རིན་ཆེན་གསེར་གྱི་མེ་ཏོག་ནི། །
<pb id="98.268b"/>
རྒྱ་ཆེ་དུ་མ་འཐོར་བར་བྱེད། །བདེ་བར་གཤེགས་སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང་། །རྨད་བྱུང་ཆེ་བའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་འགྱུར། །འགྲོ་བའི་སེར་སྣ་འཆིང་བ་བཅད། །
སྦྱིན་པའི་འབྱུང་གནས་གཏེར་ཆེན་རྡོལ། །བདག་ཀྱང་སྙིང་པོ་འདི་ཡི་མཐུས། །ཕྲིན་ལས་འདི་ཉིད་གྲོགས་བགྱིད་དོ། །ཨོྃ་པདྨ་དྷ་ར་དྷ་ཀེ་ཧཱུྃ་ཕཊ། སྙིང་པོ་དེ་སྐད་ཕུལ་ནས་ཀྱང་། །ཐུབ་པའི་ག་ལ་དེ་ལོགསུ། །འཁོར་བཅས་
དགའ་བའི་ཚུལ་གྱིས་ནི། །པུས་བཙུགས་ཐལ་མོ་སྦྱར་ནས་བཞུགས། །ནུབ་ཀྱི་ཕྱོགས་ཀྱི་ཞིང་ཁམས་མཆོག །གྲངས་མེད་བདུན་གྱི་མཐའ་ཉིད་ཀྱི། །ཞིང་ཁམས་པད་མོ་བརྩེགས་པ་ན། །སངས་རྒྱས་པད་མའི་
འབྱུང་གནས་བཞུགས། །དྲུང་དུ་བྱང་ཆུབ་སེམས་དཔའི་གཙོ། །སྤྱན་རས་གཟིགས་དབང་ཐུགས་རྗེ་ཅན། །པད་མ་ནིར་ཏེ་ཤྭ་རི་གཙོ། །པད་མ་རཱ་གའི་རི་འདྲ་བ། །བྱང་ཆུབ་སེམས་ཚོགས་བྱེ་བ་ཕྲག །བཅུ་དང་ལྷན་ཅིག་
མཁའ་ལ་གཤེགས། །གློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །པད་མ་རཱ་གའི་མེ་ཏོག་ནི། །རྒྱ་ཆེ་དུ་མ་འཐོར་བར་མཛད། །
བདེ་བར་གཤེགས་སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང་། །རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་འགྱུར། །འགྲོ་བའི་འདོད་ཆགས་འདམ་རྫབ་བསམས། །
ཚུལ་ཁྲིམས་བྱུག་སྤོས་ཆར་དུ་ཕབ། །བདག་ཀྱང་སྙིང་པོ་དེ་ཡི་མཐུས། །ཕྲིན་ལས་འདི་ཉིད་གྲོགས་བགྱིད་དོ། །ཨོྃ་པདྨ་ནིར་ཏེ་སྭ་ར་ཧྲཱིཿཧཱུྃ་ཕཊ། སྙིང་པོ་དེ་སྐད་ཕུལ་ནས་ཀྱང་། ཐུབ་པ་ག་ལ་དེ་ལོགསུ། །འཁོར་བཅས་དགའ་བའི་
ཚུལ་གྱིས་ནི། །པུས་བཙུགས་ཐལ་མོ་སྦྱར་ནས་བཞུགས། །བྱང་གི་ཕྱོགས་ཀྱི་ཞིང་ཁམས་མཆོག །གྲངས་མེད་བདུན་གྱི་མཐའ་ཉིད་ཀྱི། །ཞིང་ཁམས་རྡོ་རྗེ་བཀོད་པ་ན། །སངས་རྒྱས་རྡོ་རྗེ་ཐོགས་མེད་བཞུགས། །
<pb id="98.269a"/>
དྲུང་དུ་བྱང་ཆུབ་སེམས་དཔའི་གཙོ། །མགོན་པོ་སྤྱན་རས་གཟིགས་དབང་ནི། །ཐུགས་རྗེ་ཆེན་པོ་མི་ཤོལ་བ། །རིན་ཆེན་མར་གད་རི་བོ་འདྲ། །བྱང་ཆུབ་སེམས་ཚོགས་བྱེ་བ་ཕྲག །བཅུ་དང་ལྷན་ཅིག་མཁའ་ལ་གཤེགས། །
གློག་འགྱུ་བཞིན་དུ་ཞིང་འདིར་བྱོན། །མཅོམ་ལྡན་མགོན་པོ་ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །མ་ར་ག་ཏའི་མེ་ཏོག་ནི། །རྒྱ་ཆེ་དུ་མ་འཐོར་བར་མཛད། །བདེ་བར་གཤེགས་
སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང་། །རྨད་བྱུང་ཆེན་པོའི་ཚིགས་བཤད་ཀྱིས། །ཞིང་རྣམས་རྣམ་པར་གཡོས་པར་འགྱུར། །འགྲོ་བའི་ལེ་ལོའི་ནགས་ཚལ་བསྲེགས། །བརྩོན་འགྲུས་བསྐུལ་བའི་
མེ་ཕུང་སྦར། །བདག་ཀྱང་སྙིང་པོ་དེ་ཡི་མཐུས། །ཕྲིན་ལས་འདི་ཉིད་གྲོག་བགྱིད་དོ། །ཨོྃ་རཏྣ་ཨ་གྲ་ཨ་པྲ་ཏི་ཧ་ཏ་ཧཱུྃ་ཕཊ། སྙིང་པོ་དེ་སྐད་ཕུལ་ནས་ཀྱང་། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་
ཚུལ་གྱིས་ནི། །པུས་བཙུག་ཐལ་མོ་སྦྱར་ནས་བཞུགས། །བྱང་ཤར་ཕྱོགས་ཀྱི་ཞིང་ཁམས་མཆོག །གྲངས་མེད་བདུན་གྱི་མཐའ་ཉིད་ཀྱི། །ཞིང་ཁམས་གཏེར་ཆེན་བརྩེགས་པ་ན། །སངས་རྒྱས་དོན་ཡོད་འབྱུང་གནས་
བཞུགས། །དྲུང་དུ་བྱང་ཆུབ་སེམས་དཔའི་གཙོ། །མགོན་པོ་སྤྱན་རས་གཟིགས་དབང་ནི། །རྗེ་བཙུན་དོན་ཡོད་ཞགས་པ་ཅན། །ཤེལ་གྱི་རི་བོའི་མདོག་འདྲ་བ། །བྱང་ཆུབ་སེམས་ཚོགས་བྱེ་བ་ཕྲག །བཅུ་དང་ལྷན་
ཅིག་མཁའ་ལ་གཤེགས། །གློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །རིན་ཆེན་ཤེལ་གྱི་མེ་ཏོག་ནི། །རྒྱ་ཆེ་དུ་མ་འཐོར་
བར་བྱེད། །བདེ་བར་གཤེགས་སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང་། །རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་འགྱུར། །འགྲོ་བའི་ཞེ་སྡང་རི་བོ་བཅོམ། །བཟོད་པའི་
<pb id="98.269b"/>
ཉི་མ་ལྷ་ངེར་མཛད། །བདག་ཀྱང་སྙིང་པོ་འདི་ཡི་མཐུས། །ཕྲིན་ལས་འདི་ཉིད་གྲོགས་བགྱིད་དོ། །ཨོྃ་ཧྲཱིཿཏྲཻ་ལོཀྱ་བི་ཛ་ཡ་ཨ་མོ་གྷ་པཱ་ཤ་ཨ་པྲ་ཏི་ཧ་ཏ་ཧྲཱིཿཧ་ཧཱུྃ་ཕཊ་སྭཱ་ཧཱ། སྙིང་པོ་དེ་སྐད་ཕུལ་ནས་ཀྱང་། །ཐུབ་པའི་ག་ལ་དེ་ལོགས་
སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུགས་ཐལ་མོ་སྦྱར་ནས་བཞུགས། །ཤར་ལྷོའི་ཕྱོགས་ཀྱི་ཞིང་ཁམས་མཆོག །གྲངས་མེད་བདུན་གྱི་མཐའ་ཉིད་ཀྱི། །ཞིང་ཁམས་བདུད་རྩི་བརྩེགས་པ་ན། །སངས་
རྒྱས་སྨན་གྱི་འབྱུང་གནས་བཞུགས། །དྲུང་དུ་བྱང་ཆུབ་སེམས་དཔའི་གཙོ། །མགོན་པོ་སྤྱན་རས་གཟིགས་དབང་ནི། །རྗེ་བཙུན་ཧ་ལ་ཧ་ལ་ཆེ། །པུ་ཤ་ར་ཀའི་རི་བོ་འདྲ། །བྱང་ཆུབ་སེམས་མཆོག་བྱེ་བ་ཕྲག །བཅུ་དང་
ལྷན་ཅིག་མཁའ་ལ་གཤེགས། །གློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་འདས་མགོན་པོ་ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །པུ་ཤ་ཀ་རའི་མེ་ཏོག་ནི། །རྒྱ་ཆེ་དུ་མ་འཐོར་བར
བྱེད། །བདེ་བར་གཤེགས་སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང་། །རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་འགྱུར། །འགྲོ་བའི་ཕྲག་དོག་དུག་སྡོང་སྦྲུལ། །བསམ་གཏན་
བདུད་རྩི་རྒྱ་མཚོ་རླབས། །བདག་ཀྱང་སྙིང་པོ་དེ་ཡི་མཐུས། །ཕྲིན་ལས་འདི་ཉིད་གྲོགས་བགྱིད་དོ། །ཨོྃ་ཧ་ལ་ཧ་ལ་ཧྲཱིྃ་པདྨ་གརྦྷ་ཧཱུྃ་ཕཊ་སྭཱ་ཧཱ། སྙིང་པོ་དེ་སྐད་ཕུལ་ནས་ཀྱང་། །ཐུབ་པ་ག་ལ་དེ་ལོགས་སུ། །འཁོར་བཅས་
དགའ་བའི་ཚུལ་གྱིས་ནི། །པུས་བཙུགས་ཐལ་མོ་སྦྱར་ནས་བཞུགས། །ལྷོ་ནུབ་ཕྱོགས་ཀྱི་ཞིང་ཁམས་མཆོག །གྲངས་མེད་བདུན་གྱི་མཐའ་ཉིད་ན། །ཞིང་ཁམས་པད་མས་བརྒྱན་པ་ན། །སངས་རྒྱས་པདྨའི་སྙིང་པོ་བཞུགས། །དྲུང་དུ་
བྱང་ཆུབ་སེམས་དཔའི་གཙོ། །མགོན་པོ་སྤྱན་རས་གཟིགས་དབང་ནི། །རྗེ་བཙུན་པད་མ་སྤྱན་གྱི་ལུང་། །ཟངས་མ་ཞུན་གྱི་རི་བོ་འདྲ། །བྱང་ཆུབ་སེམས་མཆོག་བྱེ་བ་ཕྲག །བཅུ་དང་ལྷན་ཅིག་མཁའ་ལ་གཤེགས། །གློག་འགྱུ་
<pb id="98.270a"/>
བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །ཟངས་མ་ཞུན་གྱི་མེ་ཏོག་ནི། །རྒྱ་ཆེ་དུ་མ་འཐོར་བར་བྱེད། །བདེ་བར་གཤེགས་སོ་རྫོགས་སངས་
རྒྱས། །འོད་ཟེར་ངོ་མཚར་ལྡན་པ་དང་། །རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་འགྱུར། །འགྲོ་བ་རྨོངས་པའི་ཐིབས་པོ་བཅོམ། །སྣ་ཚོགས་ཐབས་ཀྱི་རླུང་ཆེན་འཕྱོ། །བདག་ཀྱང་སྙིང་པོ་དེ་
ཡི་མཐུས། །ཕྲིན་ལས་འདི་ཉིད་གྲོགས་བགྱིད་དོ། །ཨོྃ་པདྨ་ཨ་ལྃ་ཀཱ་ར་ཧཱུྃ་ཕཊ་སྭཱ་ཧཱ། སྙིང་པོ་དེ་སྐད་ཕུལ་ནས་ཀྱང་། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུགས་ཐལ་མོ་སྦྱར་ནས་
བཞུགས། །ནུབ་བྱང་ཕྱོགས་ཀྱི་ཞིང་ཁམས་མཆོག །གྲངས་མེད་བདུན་གྱི་མཐའ་ཉིད་ན། །ཞིང་ཁམས་སྟོང་བརྒྱ་ཞེས་བྱ་བར། །སངས་རྒྱས་དམ་ཚིག་དཔལ་བཞུགས་སོ། །དྲུང་དུ་བྱང་ཆུབ་སེམས་དཔའི་གཙོ། །མགོན་པོ་
སྤྱན་རས་གཟིགས་དབང་ནི། །རྗེ་བཙུན་རྡོ་རྗེ་ཆོས་དབང་ཕྱུག །ནོར་བུ་སྤུག་གི་ཁ་དོག་འདྲ། །བྱང་ཆུབ་སེམས་མཆོག་བྱེ་བ་ཕྲག །བཅུ་དང་ལྷན་ཅིག་མཁའ་ལ་གཤེགས། །གློག་འགྱུ་བཞིན་དུ་ཞིང་འདིར་བྱོན། །བཅོམ་
ལྡན་མགོན་པོ་ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །སྤུག་གི་སྙིང་པོའི་མེ་ཏོག་ནི། །རྒྱ་ཆེ་དུ་མ་འཐོར་བར་བྱེད། །བདེ་བར་གཤེགས་སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང་། །
རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་འགྱུར། །འགྲོ་བའི་མནར་སེམས་ཞེན་པ་བསལ། །མཐུ་སྟོབས་ཆེན་པོའི་རྡོ་རྗེས་བཏབ། །བདག་ཀྱང་སྙིང་པོ་དེ་ཡི་མཐུས། །ཕྲིན་ལས་འདི་ཉིད་
གྲོགས་བགྱིད་དོ། །ཨོྃ་བཛྲ་དྷརྨ་དྷཱ་ཏུ་ཧཱུྃ་སྭཱ་ཧཱ། སྙིང་པོ་དེ་སྐད་ཕུལ་ནས་ཀྱང་། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུགས་ཐལ་མོ་སྦྱར་ནས་བཞུགས། །སྟེང་གི་ཕྱོགས་ཀྱི་ཞིང་ཁཾས་མཆོག །
<pb id="98.270b"/>
གྲངས་མེད་བདུན་གྱི་མཐའ་ཉིད་ན། །ཞིང་ཁམས་གཙུག་ཏོར་བརྩེགས་པ་ན། །སངས་རྒྱས་གཙུག་ཏོར་རྒྱལ་པོ་བཞུགས། །དྲུང་དུ་བྱང་ཆུབ་སེམས་དཔའི་གཙོ། །མགོན་པོ་སྤྱན་རས་གཟིགས་དབང་ནི། །ཧ་རི་ཧ་རི་ཧ་རི་ལ། །ཞོན་ཞེས་
རབ་ཏུ་གྲགས་པ་ཡི། །རྗེ་བཙུན་ཆོས་ཀྱི་གཙུག་ཏོར་དེ། །ཨིན་དྲ་ནཱི་ལའི་རི་བོ་མདོག །བྱང་ཆུབ་སེམས་ཚོགས་བྱེ་བ་ཕྲག །བཅུ་དང་ལྷན་ཅིག་མཁའ་ལ་གཤེགས། །གློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་
ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །ཨིན་དྲ་ནཱི་ལའི་མེ་ཏོག་ནི། །རྒྱ་ཆེ་དུ་མ་འཐོར་བར་མཛད། །བདེ་བར་གཤེགས་སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང་། །
རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་འགྱུར། །འགྲོ་བའི་ལོག་ལྟའི་སྒྲིབ་གཡོགས་སེལ། །དག་པའི་སྨོན་ལམ་འཁོར་ལོ་བསྐོར། །བདག་ཀྱང་སྙིང་པོ་དེ་ཡི་མཐུས། །ཕྲིན་ལས་འདི་
ཉིད་གྲོགས་བགྱིད་དོ། །ཨོྃ་བྷྲུྃ་ཧྲཱིཿཧ་ཧཱུྃ་སྭཱ་ཧཱ། སྙིང་པོ་དེ་སྐད་ཕུལ་ནས་ཀྱང་། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུགས་ཐལ་མོ་སྦྱར་ནས་བཞུགས། །འོག་གི་ཕྱོགས་ཀྱི་ཞིང་ཁཾས་
མཆོག །གྲངས་མེད་བདུན་གྱི་མཐའ་ཉིད་ན། །ཞིང་ཁམས་ཟ་མ་ཏོག་མཛེས་ན། །སངས་རྒྱས་གནོན་པའི་དཔལ་བཞུགས་སོ། །དྲུང་དུ་བྱང་ཆུབ་སེམས་དཔའི་གཙོ། །མགོན་པོ་སྤྱན་རས་གཟིགས་དབང་ནི། །རྗེ་བཙུན་མགྲིན་
པ་སྔོན་པོ་རྒྱལ། །ཨན་ད་རྙིལ་གྱི་རི་བོ་འདྲ། །བྱང་ཆུབ་སེམས་ཚོགས་བྱེ་བ་ཕྲག །བཅུ་དང་ལྷན་ཅིག་མཁའ་ལ་གཤེགས། །གློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །ཕྱག་འཚལ་བསྐོར་བ་
དུ་མ་བྱས། །འདབ་མ་སྟོང་དང་ལྡན་པ་ཡི། །ཨན་དྷ་རྙིལ་གྱི་མེ་ཏོག་ནི། །རྒྱ་ཆེ་དུ་མ་འཐོར་བར་མཛད། །བདེ་བར་གཤེགས་སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང་། །རྨད་བྱུང་ཆེན་པོའི་ཚིགས་བཅད་ཀྱིས། །
<pb id="98.271a"/>
ཞིང་རྣམས་རྣམ་པར་གཡོས་པར་འགྱུར། །འགྲོ་བའི་ཤེས་བྱའི་སྒྲིབ་ནག་སེལ། །ཡེ་ཤེས་རལ་གྲིས་རྩ་བ་བྲེགས། །བདག་ཀྱང་སྙིང་པོ་དེ་ཡི་མཐུས། །ཕྲིན་ལས་འདི་ཉིད་གྲོགས་བགྱིད་དོ། །ཨོྃ་མ་ཎི་པདྨེ་ཧཱུྃ། སྙིང་པོ་དེ་
སྐད་ཕུལ་ནས་ཀྱང་། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུགས་ཐལ་མོ་སྦྱར་ནས་བཞུགས། །སྤྱན་རས་གཟིགས་དབང་ཚོགས་འདུས་ནས། །རིག་སྔགས་མཐུ་ཆེན་འཆད་པ་དང་། །
གཞན་དོན་རྫོགས་པར་མཛད་པ་དེའི། །ཤིན་དུ་དགའ་བར་མཛད་པ་ལ། །ཕྱོགས་བཅུའི་སངས་རྒྱས་ཐམས་ཅད་ཀུན། །ཕྱག་རྒྱ་ནས་ནི་སྤྱི་བོར་བཞག །འཛུམ་པའི་མདངས་ཀྱིས་ལེགས་སོ་བྱིན། །ནམ་མཁའ་སྙན་པ་
ཡིས་ཀྱིད་བཀང་། །དེ་ཚེ་ཕྱོགས་བཅུར་བཞུགས་པ་ཡི། །ཁྲོ་བོ་རྒྱལ་པོ་མ་ལུས་རྣམས། །ས་སྟེང་ཐམས་ཅད་གར་གྱིས་བཀང་། །གཡས་བརྐྱང་གཡོན་བརྐྱང་ཟླ་གམ་དང་། །ཟླུྃ་པོ་གྲུ་བཞི་གྲུ་གསུམ་འགོས། །ཆོད་དང་གྲེད་ཆོངས་
ཧྲིལ་པོ་དང་། །རྡོབས་དང་བཙིར་བའི་ཚུལ་གྱིས་སུ། །བགེགས་རྣམས་སྟབས་ཀྱིས་ཚར་གཅོད་མཛད། །ལག་པ་ཐལ་སྦྱར་ཕྱེ་བཙུམ་བསྐྱེད། །སོར་མོ་གཅིག་སྣོལ་གཅིག་འཁྱུད་དང་། །ཀུན་བསྣོལ་ཀུན་འཁྱུད་ཀུན་གདེངས་
དང་། །རྒྱབ་བསྣོལ་རེས་འཁྱུད་ཀུན་འཁྱུད་དང་། །རེ་མོས་འཁྱུད་སྒྲིང་ཀུན་སྒེད་དང་། །མཉམ་བཞག་དང་ནི་མཆོག་གི་རྒྱ། །ས་གནོན་སྐྱབས་སྦྱིན་མཆོག་སྦྱིན་སོགས། །ཕྱག་རྒྱ་དུ་མ་བགེགས་སེལ་མཛད། །གཞན་ཡང་
འཇིག་རྟེན་སྐྱོང་བའི་ཚོགས། །མ་ལུས་འཁོར་དང་བཅས་པ་རྣམས། །གདོངས་བཅུ་གཅིག་པ་ཞེས་བྱ་བའི། །སྔ་ན་མེད་པའི་རིག་སྔགས་རྨད། །ངོ་མཚར་འབྱུང་ཞེས་ཐོས་མ་ཐག །ལུས་ཀྱང་ཤིན་དུ་འདར་གྱུར་ནས། །རྒྱལ་མཆོག་
གཙོ་བོ་དྲུང་ལྷགས་ཏེ། །ཕྱག་འཚལ་ཐལ་མོ་སྦྱར་ནས་ནི། །སྤྱན་སྔར་འདུག་ཏེ་འདི་སྐད་གསོལ། །གང་ཞིག་གདོད་ནི་བཅུ་གཅིག་པའི། །རིག་སྔགས་ལན་ཅིང་འཛིན་པ་དང་། །རྒྱུན་དུ་འདོན་དང་ཡིད་ལ་བྱེད། །འཇིག་རྟེན་
<pb id="98.271b"/>
མགོན་པོ་སྤྱན་རས་གཟིགས། །དཀྱིལ་འཁོར་ཆེན་པོའི་ཚོགས་འདི་རྣམས། །གང་གིས་ཡིད་ལ་བྱེད་པ་འམ། །ཡང་ན་ཇི་ཙམ་དྲན་ཡང་རུང་། །དགེ་ལྡན་རིགས་ཀྱི་བུ་དེ་ནི། །ཕྱོགས་བཅུ་རྒྱལ་བ་རྣམས་ཀྱི་སྲས། །བྱང་ཆུབ་སེམས་དཔའ་
རྣམས་ཀྱི་བཤེས། །རིག་པའི་ལྷ་མོ་རྣམས་ཀྱི་ཡབ། །བྱིས་པ་རྣམས་ཀྱི་གཉེན་ཡིན་ནོ། །བདག་ཅག་རྣམས་ནི་དེ་ཡི་འབངས། །སྐྱེས་བུ་ཁྱུ་མཆོག་ཆེན་པོ་སྟེ། །བསོད་ནམས་རྣམས་ཀྱི་གཏེར་ལྡན་ཞིང་། །དེ་ཡི་ཚུལ་ཁྲིམས་རལ་
བ་མེད། །མི་དེ་སྐྱེ་བ་དོན་ཡོད་དེ། །ལྷ་གནས་དག་ནས་སྤུ་གསེབ་ཏུ། །ཡེ་ཤེས་འོད་ཟེར་བདུད་རྩི་འཛུད། །འཇིག་རྟེན་འདི་ཡི་ནད་རིགས་དང་། །གདོན་རིགས་ཅི་སྙེད་ཡོད་པ་འམ། །རིག་སྔགས་བྱད་ལྟེམས་མ་ལུས་པས། །དེ་ལ་
ཚུགས་པར་མི་འགྱུར་རོ། །ཆོ་ག་བཞིན་དུ་སྤྱད་པ་ཡིས། །ཚངས་པའི་ཚེ་ཚད་གནས་ནས་ཀྱང་། །ཤི་བ་སེམས་བརྒྱལ་མེད་པར་ནི། །གནས་འཕོ་ཚུལ་གྱིས་མཐོ་རིས་འཇུག །རྒྱལ་བའི་ཞིང་དུ་གཤེགས་ནས་ཀྱང་། །རྒྱལ་བ་
རྣམས་ལ་ཆོས་ཉན་ཅིང་། །རྒྱལ་སྲས་རྣམས་དང་སྟོབས་གཅིག་ཏུ། །སྟོབས་དང་མི་འཇིགས་པ་བརྙེས་ཏེ། །མཚན་དང་དཔེ་བྱད་ལྡན་གྱུར་ནས། །སྐད་ཅིག་གློག་འགྱུ་ཅི་བཞིན་དུ། །འགྲོ་བ་མ་ལུས་དག་བྱེད་ཅིང་། །ཞིང་རྣམས་མ་
ལུས་དག་པར་བྱེད། །འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བ་ཞེས་བྱ་བ་ལས་ལྷ་བྱུང་བའི་ལེའུ་སྟེ་གཉིས་པའོ།།  །།<head n="2" t="ལེའུ་གསུམ་པ།  རིགས་ཀྱི་ཁྱད་པར་གྱི་སྔགས་བྱུང་བ།" type="lewu" zh="91.848"/>དེ་ནས་ལག་ན་རྡོ་རྗེ་འཛིན། །བཞེངས་ཏེ་ཐལ་སྦྱར་ཐུབ་
པ་ལ། །ཕྱག་འཚལ་ཕྱོགས་སུ་འཁོད་ནས་ནི། །གསང་བ་བསྟོད་ནས་ཚིག་འདི་གསོལ། །ཕྱོགས་བཅུར་བཞུགས་པའི་རྒྱལ་དབང་པོ། །མགོན་པོ་སྤྱན་རས་གཟིགས་དབང་ཀུན། །རང་རང་གནས་ནས་གཤེགས་ནས་བྱོན། །
འགྲོ་བ་ཐུགས་བརྩེ་ཆེན་པོ་ཡིས། །སྙིང་པོ་བྱིན་བརླབས་ལྡན་ལ་གསོལ། །རྨད་དུ་བྱུང་བའི་སྙིང་པོ་ལ། །ཕྱོགས་བཅུའི་རྒྱལ་བ་སྲས་བཅས་དང་། །རིག་པ་འཛིན་རྣམས་འཐུན་པར་དགྱེས། །འོན་ཀྱང་འགྲོ་རྣམས་བཟུང་བ་
<pb id="98.272a"/>
དང་། །དངོས་གྲུབ་ཐམས་ཅད་མྱུར་བ་དང་། །སྙིང་པོ་མཐུ་དང་ལྡན་པའི་ཕྱིར། །མགོན་པོ་ཐུགས་རྗེ་ཆེ་རྣམས་ཀྱི། །བྱིན་བརླབས་ལྡན་པ་རྩ་བའི་སྔགས། །འདྲེན་པ་དེ་རིང་བཤད་དུ་གསོལ། །རིག་སྔགས་ཉི་མ་ཟླ་
བའི་འོད། །རྩ་བའི་སྔགས་ཀྱིས་སྤྲིན་བྲལ་བྱེད། །འགྲོ་ལ་ཐུགས་བརྩེ་མཛད་པ་དང་། །བདག་ལ་ཕན་པའི་དོན་སླད་དུ། །རྒྱལ་བ་མྱ་ངན་ཀུན་བྲལ་བ། །རྩ་བའི་གཟུངས་སྔགས་བཤད་དུ་གསོལ། །དེ་ནས་བཅོམ་ལྡན་ཐུབ་པ་
ཆེས། །སྡིག་པ་ཀུན་མྱུར་སྒྲོལ་བྱ་བའི། །ཏིང་ངེ་འཛིན་ལ་སྙོམས་ཞུགས་ནས། །སྐུ་གསུང་ཐུགས་ཀྱི་ཐུགས་རྗེ་ལས། །སྤྱན་རས་གཟིགས་དབང་སེང་གེའི་སྒྲ། །རྩ་བའི་རིག་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། 
ན་མཿཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏད་ཡ་ཐཱ། ཨོྃ་ཨ་ཀ་ཊེ་བི་ཀ་ཊེ། ཎི་ཀ་ཊེ། ཊི་ཀ་ཊེ། ཀ་ཊྃ་ཀ་ཊེ། ཀ་རོ་ཊེ་བིརྱ་སྭཱ་ཧཱ། ཡོན་ཏན་ཡེ་ཤེས་ཚོགས་རྣམས་ཀུན། །རིག་
སྔགས་འདིས་ནི་ངེས་པར་བསྐྱེད། །ཁྱད་པར་དུ་ནི་མཛེ་ནད་ལ། །རྩྭ་ལས་བྱུང་བའི་མེ་བཞིན་ནོ། །རྟོག་ལྡན་རྣམ་ཤེས་བརྒྱད་ཀྱི་གཞི། །སྦྱོར་ཕྱིར་མཎ་ཊལ་ལྷམ་པ་བརྒྱད། །བ་སེར་སྐྱ་ཡི་བདུད་རྩིས་བྱུག །ཡན་ལག་བཅུ་གཉིས་
མགོར་བཅས་པའི། །སྔགས་གྲངས་བྱིན་གྱིས་བརླབས་བྱུགས་ནས། །ལྷག་མ་ཡན་ལག་ཐིག་ལེར་བྱ། །ཅུང་ཟད་ལྕེ་ལ་མྱང་བས་ནི། །དུས་དུས་སུམ་བརྒྱ་དྲུག་བཅུའི་ཚད། །ཉི་མ་གྲངས་ཀྱིས་དག་ནས་ནི། །ལོ་གཅིག་
དུས་སུ་རྟོགས་ལྡན་འགྱུར། །དེ་ནས་བཅོམ་ལྡན་ཐུབ་པ་ཆེ། །དཔལ་བསྐྱེད་འཚེ་བ་བཟློག་པ་ཡི། །ཏིང་ངེ་འཛིན་ལ་སྙོམས་ཞུགས་ནས། །སྐུ་གསུང་ཐུགས་ཀྱི་རྡོ་རྗེ་ལས། །མགོན་པོ་ཡིད་བཞིན་འཁོར་ལོ་ཡི། །རྩ་བའི་
རིག་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མཿཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ།  མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ།  ཨོྃ་ཙཀྲ་ཝརྟི་པདྨ་ཙནྟ་མ་ཎི་ཛྭ་ལ་མ་ཧཱ་པདྨ་རུ་རུ་ཏིཥྛ་ཛྭ་ལ་ཨཱ་ཀར་ཥཱ་ཡ་
<pb id="98.272b"/>
ཧྲཱིཿཧཱུྃ་ཕཊ་སྭཱ་ཧཱ། འཇིག་རྟེན་འཇིག་རྟེན་འདས་པ་ཡི། །གློ་བུར་གནོད་པ་བསལ་བའི་ཕྱིར། །བདུན་ཕྲག་སྔགས་གྲངས་དང་མཉམ་པའི། །ཡུང་ཀར་སེར་པོ་བརྒྱ་རྩ་བརྒྱད། །རང་གི་ལུས་སམ་ཡན་ལག་ལ། །མཆོད་
དང་བཅས་པས་གདགས་པར་བྱ། །དེ་ལ་ཡང་ཡང་གསོལ་བ་གཏབ། །དེ་ནས་བཅོམ་ལྡན་ཐུབ་པ་ཆེས། །ཁམས་གསུམ་དབང་དུ་བྱ་བ་ཡི། །ཏིང་ངེ་འཛིན་ལ་སྙོམས་ཞུགས་ནས། །སྐུ་གསུང་ཐུགས་ཀྱི་རྡོ་རྗེ་ལས། །མགོན་
པོ་པདྨ་གར་དབང་གི །རྩ་བའི་གསང་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མཿཨཱརྱཱ་ཨཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎྀ་ཀཱ་ཡ། ཏདྱ་ཐཱ། སརྦ་སཏྭ་བཱ་ས་ནཱ་གཱ་དྷི་པ་ཏི་ནི། 
ན་མཿསརྦ་སཏྭ་པི་ས་ན། ཨཱ་ཧ་ར་ཎི། ན་མཿསརྦ་སཏྭ་བ་ཡོ་དྷེ་ར་ཎཱ་ཡ། ན་མཿསྟྃ་བྷ་སྲ་ཤྲ་མ་ཎཱ་ཡ། ན་མཿསརྦ་སཏྭ་བོ་དྷི་ཙིཏྟ་ཀ་ནི་ས་ན་ཀ་རཱ་ཡ། ན་མཿསརྦ་སཏྭ་བན་དྷ་ན་ཙྪེ་ད་ན་ཀ་རཱ་ཡ། ན་མཿསརྦ་སཏྭ་དུཿ
ཁ་བི་མོ་ཀྵན་ཀ་རཱ་ཡ། ན་མཿསརྦ་ཨཱན་ཏ་ཀཱ་ར་བི་དྷ་ནཱ་མ་ཀཱ་ར། ན་མཿསརྦ་བིདྱཱ་དྷཱ་ར་རཱ་ཛཱ་པྲ་ཤ་པྲ་སྟ་ཡེ། མ་ཧཱ་ཡོ་ག་ཡོ་གེ་ཤྭ་རཱ་ཡ། ཧ་ས་ཧ་སྱ་ནཱ་ཡ། ན་མ་སྐྲི་ཏྭཱ་ཨི་དཾ་ཨཱརྱ་ཨ་བ་ལོ་ཀི་ཏི་ཤྭ་ར་མུ་ཁོང་གིརྞྞ་
རི་ཤི་བི་བ་རི་དཱ། ནཱ་ག་ཡཀྵ་རཱཀྵ་ས། ཤཱཀྱ་བྲཧྨ་ལོ་ཀ་པཱ་ལ་ཡ། བིཥྞྱུ་མ་ཧེ་ཤྭ་ར་ན་རཱ་ཡ་ན་སྐན་དྷ། ཀུ་བེ་ར། ཨ་སུ་རེན་དྲ། མ་ཏྲི་ག་ན་ན་མ་སྐྲི་ཏྭ། བཛྲ་བཛྲ་ཁུ་ཎ་ས་ཧྲྀ་ད་ཡ། ཧ་ཡ་གྲཱྀ་བ་ན་མོ་ཡ་མ་ཧྲྀ་ད་ཡ།   མ། 
ཝརྟྱ་ཤྱི་མི། ཨ་བ་པྲ་མེ་ཡོར་ད་ས་དྷ་ཀན་ཨ་པ་ཧ་ན། སརྦ་བི་ན་ཡ་ཀྃ་ཨ་མོ་གྷྃ།  སརྦ་ཀརྨྨ་བི་ཥིཉྩཿབི་ནཱ་ཡ་ཀཾ ། ཏདྱ་ཐཱ། ཨོྃ་ཏ་རུ་ལ། ཏ་ནུ་ཏ་ལ། བི་ཏ་རུ་ལ། སརྦ་བི་ཥི་ཀ་ཀ །སརྦ་བུད་དྷ་བི་ད་ནི། པྲ་ཛཱ་བ་ཏི།  ཏ། ཨ་
ན་ལ་བི་སྥྱ་ལིྃ་ཀི །ཨནྚ་ཧཱ་ས་ཀེ་ཤྭ་རཱ་ཡ། ཨ་ཏོ་པ་པྲ་བི་ཏཱ་ཡ། བཛྲ་ཁུ་ར་ནརྒེ་ཏི་ཏ། ཙ་ལི་ཏ་པྲ་པུ་ད་ཏ་ལ། བཛྲོད་ཤཱིནྟཾ་ཏ་ཏི། སི་ཏ་མ་དུ་ཏོ་ག་ཏ་པྲ་ན་མ་ཎ་བ་ཀཱ་ར་བ་ར་དུཥྚྃ། བིདྱཱ་ཀ་མ་ག་སྃ་བྷ་ཀ་ན་ཀཱ་ར། སརྦ་
<pb id="98.273a"/>
བི་དྱཽ་བ་ཏྭ་ཧེ་ཤ་ཀཱ་ར། པ་ར་མ་ཤཱན་ཏཱི་ཀཱ་ར། བུད་དྷ་བོ་དྷཱ་ཡ་མ་ཏི། བྷ་ག་བཱན་ཧ་ཡ་གྲཱྀ་བ་སརྦ་བིདྱཱ་ཧྲྀ་ད་ཡ། མ་བར་ཏི་ཡི་ཤྱགི །ལ་ཏྲ་ཁ་དྲ་ལ་ཧཱ་རོ་ཊ། མན་ཏྲྃ་རཀྵ་རཀྵཿ ཨཱཏྨ་སྭ་སྟི་ཏྃ་མནྟྲྃ་སིད་དྷ་སཱ་དྷ། སརྦ་ཀ་རྨ་ཁ་
ཥ་མེ། སིད་དྷེ་སིད་དྷེ། དེ་ཧི་དེ་ཧི། ཨཱ་བེ་ཤ་ཨ་བེ་ཤ །པྲ་བེ་ཤ་ཡ་པྲ་བེ་ཤ་ཡ། སརྦ་གྲ་ཧེ་ཥ་ཨ་པྲ་ཏེ་ཧ་ཏ། དྷུ་ན་དྷུ་ནཿ  བི་དྷུ་ན་བི་དྷུ་ན། མ་ཐ་མ་ཐ། པྲ་མ་ཐ་པྲ་མ་ཐ། སརྦ་ས་རོ་ཀྲ་མ་ཀྲྀ  ཏནྟཱ་གྲཿ   ཀ་ཁོར་ད་དུར་ལཾ་གྷི་ཏ་ཧི་
བ་ཤི་ཀ་བི་ཤི་ཀ་ཏ། སཱ་ཤ་དཾཥྚྲ། བི་ཥ་ཙུརྞ་ཡོ་ག་ཨ་བྷི་ཙ་ར་བ་ཤཱི། ཀ་ར་ཎཿ  སིད་དྷ་ཨཉྫ་ན། ཙ་ཀུ་མོ་ཧ་ན་ཙིནྟ། པིྃ་ཤེ་ས་ན་ཀཱ་ར། ནིརྱ་ཨ་པ་ར་བྲེ་ཤ་ཀ་ར་ན། ཏྲཱ་ས་ཡ་ཏྲཱ་ས་ཡ། མ་ཧཱ་བོ་དྷི་སཏྭ་རིན་དྷ་དི་ཤ་ནྃ། སརྦ་
བྷ་ཡེ་བྷྱཿ སརྦ་སཏྭཱ་ནཱྃ།  རཀྵ་རཀྵ་མཱ་མ་ནུ་དྭ་དྷརྨ་སྃ་གྷ་ཨ་ནུ་ཛྙཱ་ཏྃ་མེ་ཀརྨ་ཤཱི་གྷཱྃ། ཀུ་རུ་ཀུ་རུ་ཕཊ། ཧ་ཡ་གྷྲཱྀ་བ་ཕཊ། བཛྲ་དཾ་ཋྚྲོ་ཀ་ད་བྷཱ་ཡ་པ་ར་ས་ན་ཕཊ། ཡེ་ཀེ་ཙི་ཏ་མཱ་མ་ཨེེ་ཧི་ད་ཤི་གོ་པ་ཀཱ་ཡ་ཀྲ་མི་ན་ཏོ་མན་ཏྲ་ཡན་
དྲ་མ་མན་ཏི།  ཛ་བ་ཡ་རི་ཛུ་ཧུྃ་ཏི། ཀ་ཁོ་རྡར་ཀུན་ཝན་དི་ནཱྃ། སརྦ་ཛ་མུ་ཁེན་དྲ་པྲ་དད་ཏཱ་ཡ་ཕཊ། ན་མཿསརྦ་དུཥྚ་གྲ་ཧོ་ཏ་སཱདྣ་ཡ་ཧ་ཡ་གྲཱྀ་བ་སིད་དྷྱྃ་ཏུ་མེ་མན་ཏྲ་པ་དཱཿནི་སྭཱ་ཧཱ།  །ཨོྃ་ཨ་མྲྀ་ཏོད་བྷཱ་བཱ་ཡ་ཧཱུྃ་ཧཱུྃ་ཕཊ་ཕཊ་
སྭཱ་ཧཱ། ན་མཿསརྦ་སཏྭ་ཤྩ་སིད་དྷྱན་ཏུ། མེ་མན་ཏྲ་པ་དཱཿཎི་སྭཱ་ཧཱ། གང་ཞིག་ཀླུས་ནོན་སྤྱི་ལ་ནི། །དུང་གི་མེ་ཏོག་སྔགས་སྟོང་གིས། །བྱིན་གྱི་བརླབས་ནས་གུ་གུལ་བདུག །ལུས་ལ་ཐོགས་ན་ལེགས་པར་འགྱུར། །
དེ་ནས་བཅོམ་ལྡན་ཐུབ་པ་ཆེས། །ཐོགས་མེད་སེམས་དཔའ་ཞེས་བྱ་བའི། །ཏིང་ངེ་འཛིན་ལ་སྙོམས་པར་ཞུགས། །སྐུ་གསུང་ཐུགས་ཀྱི་རྡོ་རྗེ་ལས། །མགོན་པོ་ཐུགས་རྗེ་མི་བཤོལ་བའི། །རྩ་བའི་རིག་སྔགས་འདི་གསུངས་སོ། །
ན་མོ་རཏྣ་ཏྲ་ཡཱ་ཡ། ན་མཿཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ན་མཿསརྦ་བྷ་མ་ཙ་ཀ་རྃ། སརྦ་རོ་ག་པྲ་ཤ་མ་ན་ཀ་རྃ། སརྦ་བྱཱ་ད་ནི་བྷ་ད་ཀ་རྃ། ཨཥྚྲ་ཀྵ་ཎ་པ་དི་ས་ས་ཏྭེ་བྷྱཿཏཱ་རཱ་
<pb id="98.273b"/>
སཾ་མྱཀ་ཏཱ་རཱ་ནཾ། ད་ས་དཱི་ཀ་བོ་དྷི་སཏྭེ་བྷྱཿན་མཿསྃ་མྱཀ་སྃ་བུད་དྷ་ཀོ་ཊཱི་ཎཱྃ། ཨ་ཧེ་ན་མ་སྟྭི་ད་ཨཱརྱཱ་བ་ལོ་ཀི་ཏེ་ཤྭ་ར་ས་ཤུདྷདྷ་ར་ཎི། མ་ཧཱ་ཀཱ་རུ་ཎི་ཀཱ་ཡ་ཨ་གྲ་བཱི་ཤྱ་ཏི། མ་ཧཱ་ཀཱ་རུ་ཎི་ཀཱ་ཡ། ཨ་གྲ་ནཱ་མ་ཛྭ་ལ་ས་ཏི་ཀཱ་ར། མ་ཧཱ་
ཀཱ་རུ་ཎཱ་བྱུ་བས་མན་ཏ་ཧ་རན་ཏུ། ཏདྱ་ཐཱ། ཨོྃ་ཛ་ཊ་ཛ་ཊ། ཛི་ཊི་ཛི་ཊི། ཛུ་ཊུ་ཛུ་ཊུ། ར་ར་ར་ར། རི་རི་རི་རི། ཀ་ལ་ཀ་ལ། ཀི་ལི་ཀི་ལི། ཀུ་ལུ་ཀུ་ལུ། མ་ཧཱ་ཀཱ་རུ་ཎི་ཀཱ་ཡ། སརྦ་ཏ་ཐཱ་ག་ཏ། མ་ཧཱ་སྃ་གྲ་ཧ། ཨ་ནུ་ཧ་རྃ་ཏུ། ཨེ་ཧྱེ་
ཧི་སན་དྷུ་ཡ། ཨེ་ཧྱེ་ཧི་ཙ་ཏ་ཙ་ཏ་ཙི་ཏི་ཙི་ཏི། ཙུ་ཏུ་ཙུ་ཏུ། སརྦ་བོ་དྷི་སཏྭཿ   པྲ་ཎི་དྷ་ན་གྲྀཧྞ། ཀཱ་ར་ཨ་ནུ་སན་དྷཱ་ཡ། མ་ཧཱ་ཀཱ་རུ་ཎི་ཀཱ་ཡ། སྃ་བྷུ་བ་ཨེ་ཧྱེ་ཧི། ར་ལ་ར་ལ་རུ་ལུ། དྷྱཱ་ན་བི་མོཀྵ་ས་མཱ་དྷི། ས་མ་བ་ཏི་བྷི་ཤྩ་ར། 
ཨ་དྷི་ཏིཥྛ། ཙ་ལ་ཙ་ལ། ཙི་ལི་ཙི་ལི། ཙུ་ལུ་ཙུ་ལུ། བོ་དྷི་བོ་དྷི། ཨེ་ཧྱེ་ཨེ་ཧྱེ། བུད་དྷོ་བུད་དྷོ། བུད་དྷ་ས་ཏྱེ་ན། དྷརྨ་ས་ཏྱེ་ན། སྃ་ག་ས་ཏྱེ་ན། ཊེ། སྠཱ་ཊེ་སྠཱ་སརྦ་མ་ཧཱ་མཻ་ཏྲི་བྷུ་ཏཱ་ནི་པ་རན་ཏུ། མ་ཧཱ་ཀཱ་རུ་ཎ་མེ་གྷེན་མཱ་མ་
རྦ་སརྦ་རཱ་ག་ནི་བ་ར་ཡྃ་ཏུ།   བུ་ན་བུ་ན། བི་བུ་ན་བི་བུ་ན། མ་ཐ་མ་ཐ། པྲ་མ་ཐ་པྲ་མ་ཐ། ཊ་སྠོ་ཊ་སྠ། ཨེ་ཧྱེ་ཨེ་ཧྱེ། མཱ་མ་སརྦ་ཤ་པུ་ཡྃ་ཏུ། ཀརྨ་བི་ཤོ་དྷ་ཡ། མ་ཧཱ་ཀཱ་རུ་ནི་ཀཱ་ཡ། མ་ཧཱ་པདྨ་ནཱ་དཱ་ཡ། པདྨ་ཨ་པ་ཡ་སྭཱ་ཧཱ། 
ཤྭེ་ཏ་ཨཱཛྙཱ་ཨུ་པ་བི་དྷཱ་ཡ་སྭཱ་ཧཱ། ཀ་རུ་རི་ནི་སྭཱ་ཧཱ། ཤུ་པ་ཛྙཱ་སྭཱ་ཧཱ། ཙཀྲ་ཎཱྃ་སྭཱ་ཧཱ། ཡ་མེ་ཡེ་སྭཱ་ཧཱ། ཨོྃ་ད་ཙེ་བི་བུད་དྷེ་བྷྱཿསྭཱ་ཧཱ། སྃ་སྥེ་ཚེ་བྷྱོཿབུད་དྷེ་བྷྱཿསྭཱ་ཧཱ། ཨ་དུ་པ་དུ་ཀེ་བྷྱོཿབྷྱ་དི་དེ་སྭཱ་ཧཱ། བི་དེ་ཀེ་བྷྱོ་བྱཱ་ཏེ་བྷྱཿསྭཱ་ཧཱ། བཻ་
དྷ་དེ་བྷྱོཿབྱཱ་དེ་བྷྱཿསྭཱ་ཧཱ། སྭ་ན་ནི་པ་ཛྙི་ཀེ་བྷྱོཿབྱཱ་དེ་བྷྱཿསྭཱ་ཧཱ། བྷཱུ་མི་ཨན་ཏི་རི་ཀ་ཤ་ཙ་རེ་བྷྱོཿསྭཱ་ཧཱ། ཏད་ཡ་ཐཱ། ཨོྃ་ན་ཏྲ་ཊ་ཏྲ་ཊ། ཏྲི་ཏི་ཏྲི་ཏི། ཏྲུ་ཏུ་ཏྲུ་ཏུ། ནཱ་མཱ་མ་སརྦ་བྷ་ཡེ་བྷྱཿ་ས་ཨ་པ་ཏྲ་བེ་བྷྱཿརཀྵ་རཀྵ་ཀུ་རུ་སྭཱ་ཧཱ། གྲ་ས་གྲ་
ས་སྭཱ་ཧཱ། མ་ཐ་མ་ཐ། པྲ་མ་ཐ་པྲ་མ་ཐ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། ན་མཿཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ་མ་ཧཱ་སཏྭཱ་ཡ་མ་ཧཱ་ཀཱ་རུ་ཎི་ཀཱ་ཡ། ཨཱཛྙཱ་པ་ཡ་ཏི་སྭཱ་ཧཱ། ཤང་ཀ་རིའི་ས་བོན་ལས། །སྟོང་དུ་བཟླས་ནས་དྲི་ཆུ་དང་། །
<pb id="98.274a"/>
ལྷན་ཅིག་སྐྲངས་ལ་བྱུགས་པས་ནི། །ལྷོག་ནད་དྲག་པོ་འཇོམས་པར་བྱེད། །དེ་ནས་བཅོམ་ལྡན་ཐུབ་པ་ཆེས། །རིག་སྔགས་རྦོད་གཏོང་བཞོམ་པ་ཡི། །ཏིང་ངེ་འཛིན་ལ་སྙོམས་པར་ཞུགས། །སྐུ་གསུང་ཐུགས་ཀྱི་རྡོ་རྗེ་
ལས། །མགོན་པོ་དོན་ཡོད་ཞགས་པ་ཡི། །རྩ་བའི་རིག་སྔགས་འདི་གསུངསོ། །ན་མ་སྟྲཻ་ཡདྷྭ་ཨ་ནུ་ག་ཏ་པྲ་ཏི་ཏེ་བྷྱཿསརྦ་བུད་དྷ་བོ་དྷི་སཏྭེ་བྷྱཿན་མཿཔྲ་ཏྱེ་ཀ་བུད་དྷཱ་ཨཱརྱ་ཤཱ་བ་ཀ་སྃ་གྷེ་བྷྱོཿཨ་ཏཱི་ནཱ་ག་ཏ་པྲ་ཏྱུད་པ
ན་ནི་བྷྱཿ   ན་མཿ་སྃ་མྱཀ་ག་ཏཱ་ནཱྃ། ན་མཿ་སྃ་མྱཀ་པྲ་ཏི་པ་ནཱྃ། ན་མཿཤཱ་ར་དྭ་ཏཱི་པུ་ཏྲཱ་ཡ་མ་ཧཱ་མ་ཏི་ཡེ། ན་མཿཨཱརྱ་མཻ་ཏྟེ་ཡ་པྲ་མུ་ཁེ་བྷྱོཿམ་ཧཱ་བོ་དྷི་སཏྭེ་ན་མཿསུ་པྲ་ཏི་ཏ་ཤཻ་ལེན་དྲ་རཱ་ཛ་པྲ་མུ་ཁེ་བྷྱཿསརྦ་ཏ་ཐཱ་ག་ཏེ་བྷྱཿ
ཨར་ཧད་བྷྱཿ སྃ་མྱཀ་སྃ་བུད་དྷེ་བྷྱོ་ན་མཿསུ་བརྞ་བརྞ་སུ་པྲ་ཏི་བྷ་བི་ནན་ཏི་ཀེ་ཤྭ་ར་རཱ་ཛཱ་ཡ་ཏ་ཐཱ་ག་ཏཱ་ཡ། ན་མཿསིྃ་ཧེ་བི་ཀྲཱི་ཌི་ཏ་རཱ་ཛཱ་ཡ་ཏ་ཐཱ་ག་ཏཱ་ཡ། ན་མཿཨཱརྱ་ཨ་མི་ཏཱ་བྷཱ་ཡ་ཏ་ཐཱ་ག་ཏཱ་ཡ། ན་མཿསུ་པྲ་ཏི་ཏ། 
མ་ཎི་ཀུྰ་ཊ་རཱ་ཛཱ་ཡ་ཏ་ཐཱ་ག་ཏཱ་ཡ། ན་མཿས་མན་ཏ་ར་སྨྱུད་ག་ཏེ་ཤྲི་ཀཱུ་ཊ་རཱ་ཛཱ་ཡ་ཏ་ཐཱ་ག་ཏཱ་ཡ། ན་མོ་བི་བ་ཤྱི་ནི་ཏ་ཐཱ་ག་ཏཱ་ཡ། ན་མཿཤི་ཁི་ནེ་ཏ་ཐཱ་ག་ཏཱ་ཡ། ན་མོ་བི་ཤྭ་བྷུ་བེ་ཏ་ཐཱ་ག་ཏཱ་ཡ། ན་མཿཀྲ་ཀུ་ཙྪན་དཱ་ཡ་ཏ་ཐཱ་ག་
ཏཱ་ཡ། ན་མ་ཀ་ན་ཀ་མུ་ན་ཡེ་ཏ་ཐཱ་ག་ཏཱ་ཡ། ན་མ་ཀཱ་ཤྱ་པཱ་ཡ་ཏ་ཐཱ་ག་ཏཱ་ཡ། ན་མཿཤཱཀྱ་མུ་ན་ཡེ་ཏ་ཐཱ་ག་ཏཱ་ཡ། ཨར་ཧ་ཏེ་སྃ་མྱཀ་སྃ་བུད་དྷ་ཡ། ཏད་ཡ་ཐཱ། ཨོྃ་མུ་ནེ་མུ་ནེ་མ་ཧཱ་མུ་ན་ཡེ་སྭཱ་ཧཱ།   ཨོྃ་ས་མེ་ས་མེ་
མ་ཧཱ་ས་མེ་རཀྵ་རཀྵ་མྃ་སརྦྃ་སཏྭཱྃ་ཤྩ་སརྦ་པཱ་པ་པྲ་ཤ་མ་ནེ་སྭཱ་ཧཱ། ན་མཿསུ་པ་རི་ཀཱིར་ཏི་ཏ་ན་མ་དྷེ་ཡཱ་ཡ་ཏ་ཐཱ་ག་ཏཱ་ཡ། ན་མཿས་མན་ཏ་ཨ་ཝ་བྷཱ་ས་བི་ཛི་སྃ་གྲཱ་མ་ཤི་ཡེ་ཏ་ཐཱ་ག་ཏཱ་ཡ། ན་མ་ཨིནྡྲ་ཀེ་ཏུ་དྷྭ་ཛ་ཤྲི་ཡེ་
ཏ་ཐཱ་ག་ཏཱ་ཡ་ན་མོ་རཏྣ་པྲ་བྷ་སེ་ཤྭ་ར་རཱ་ཛཱ་ཡ་ཏ་ཐཱ་ག་ཏཱ་ཡ། ན་མོ་ཨ་པྲ་ཏི་ཧ་ཏ་བྷཻ་ཥ་ཛྱ་རཱ་ཛཱ་ཡ་ཏ་ཐཱ་ག་ཏཱ་ཡ། ན་མོ་བི་ཀྲཱན་ཏ་ག་མི་ནེ་ཏ་ཐཱ་ག་ཏཱ་ཡ། ན་མོ་བྷུདྷཱ་ཡ། ན་མོ་དྷརྨཱ་ཡ། ན་མཿསྃ་གྷཱ་ཡ། ན་མ་ཨཱ་ཏཱི་ཏ་ཨ་ནཱ་ག་ཏ་པྲ་
<pb id="98.274b"/>
ཏྱུད་བན་ནེ་བྷྱོཿབུད་དྷེ་བྷྱོཿབྷ་ག་བ་ཏེ་བྷྱཿ། ཏདྱ་ཐཱ།  སྨྲྀ་ཏི་བར་དྷ་ནི། དྷྲྀ་ཏི་བར་དྷ་ནི། པྲཛྙཱ་བར་དྷ་ནི།  པྲ་ཏི་བྷ་ན་བར་དྷ་ནི།    དྷྱན་བར་དྷ་ནི། སཱ་མརྠ་ཡ་བར་དྷ་ནི།སརྦ་བོ་དྷི་བཀྵ་དྷརྨ་བར་དྷ་ནི། ས་ཀ་ལ་བུད་དྷ་དྷརྨ་
པ་རི་པཱུ་ར་ཎི་ཡེ་སྭཱ་ཧཱ། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་གི་ཏེ་ཤྭ་རཱ་ཡ། བོ་དྷི་སཏྭཱ་ཡ་མ་ཧཱ་སཏྭཱ་ཡ་མ་ཧཱ་ཀཱ་རུ་ཎི་ཀཱ་ཡ། ན་མོ་མ་ཧཱ་སྠཱ་མ་པྲཱ་པ་ཏཱ་ཡ་བོ་དྷི་སཏྭཱ་ཡ་མ་ཧཱ་སཏྭཱ་ཡ་མ་ཧཱ་ཀཱ་རུ་ཎི་ཀཱ་ཡ། ཨེ་བྷྱོ་ན་མ་སྐྲི་ཏྱ་ཨི་དྃ་
ཨཱརྱ་ཨ་བ་ལོ་ཀི་ཏེ་ཤྭ་ར་མུ་ཁོད་གིརྞ་ཨ་མོ་པ་ཤ་རཱ་ཛ་ནཱ་མ་ཧྲྀ་ད་ཡྃ་ཏ་ཐཱ་ག་ཏཱ་སྃ་མུ་ཁྃ་བྷ་ཥི་ཏྃ་མ་ཧཱ་ཏཱྃ་པ་ར་ཁྃ་མ་དྷྱེ་ཨ་ཧ་མི་དཱ་ནི་མ་བར་ཏ་ཡི་ཤྲཱུ་མི་སིད་དྷྱཏུ་མེ་མན་ཏྲ་པ་དཱཿསརྦ་ཀཱ་རྱ་ཎཱི། སརྦ་བྷ་ཡེ་བྷྱོཿ   མ་མ་སརྦ་སཏྭཱ་
ནཱཉྩ་རཀྵ་བྷ་བ་ཏུ། ཏདྱ་ཐཱཿ    ཨོྃ་ཙ་ར་ཙ་ར་ཙི་རི་ཙི་རི། ཙུ་རུ་ཙུ་རུ། མ་ར་མ་ར། མི་རི་མི་རི། མུ་རུ་མུ་རུ། མ་ཧཱ་ཀཱ་རུ་ཎི་ཀ །ས་ར་ས་ར། སི་རི་སི་རི། སུ་རུ་སུ་རུ། ཙུ་རུ་ཙུ་རུ། ཙི་རི་ཙི་རི། བི་རི་བི་རི། པི་རི་པི་རི། མི་རི་མི་རི། མ་ཧཱ་པདྨ་ཧསྟ། ཀ་ལ་ཀ་ལ། ཀི་ལི་ཀི་ལི། 
ཀུ་ལུ་ཀུ་ལུ། མ་ཧཱ་ཤུད་དྷ་སཏྭ། བུད་དྷྱ་བུད་དྷྱ། བོ་དྷ་བོ་དྷ། བོ་དྷི་བོ་དྷི། བོ་དྷ་ཡ་བོ་དྷ་ཡ། ཀ་ཎ་ཀ་ཎ། ཀི་ཎི་ཀི་ཎི། ཀུ་ཎུ་ཀུ་ཎུ། པ་ར་མ་ཤུད་དྷ་སཏྭ། ཀ་ར་ཀ་ར། ཀི་རི་ཀི་རི། ཀུ་རུ་ཀུ་རུ། མ་ཧཱ་སྠཱ་མ་པྲཱ་པ་ཏ། ཙ་ལ་ཙ་ལ། སཉྩ་ལ་སཉྩ་ལ། བི་ཙ་ལ་
བི་ཙ་ལ། ཨེ་ཊ་ཊ། ཨེ་ཊ་ཊ། བྷ་ར་བྷ་ར། བྷི་རི་བྷི་རི། བྷུ་རུ་བྷུ་རུ། ཏ་ར་ཏ་ར། ཏི་རི་ཏི་རི། ཏུ་རུ་ཏུ་རུ། ཨེ་ཧྱེ་ཧི་མ་ཧཱ་ཀ་རུ་ཎི་ཀ །མ་ཧཱ་པ་ཤུ་པ་ཏི་བེ་ཤ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཏ་ར་ཏ་ར། ས་ར་ས་ར། ཙ་ར་ཙ་ར། པ་ར་པ་ར། བ་ར་བ་ར། མ་ར་མ་ར། 
ལ་ར་ལ་ར། ཧ་ར་ཧ་ར། ཧཱ་ཧཱ་ཧཱི་ཧཱི། ཧུ་ཧཱུ། ཨོྃ་ཀཱ་ར་བྲཧྨ་བེ་ཤ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཏ་ར་ཏ་ར། ས་ར་ས་ར། ཙ་ར་ཙ་ར། ན་ར་ན་ར། བ་ར་བ་ར། ཧ་ར་ཧ་ར། རཤྨི་ཤ་ཏ་ས་ཧ་སྲ་པྲ་ཏི་མཎ་ཌི་ཏ་ཤ་རཱི་ར། ཛྭ་ལ་ཛྭ་ལ། ཏ་པ་ཏ་པ། བྷཱ་ས་བྷཱ་ས། བྷྲ་མ་
བྷྲ་མ། བྷ་ག་ཝན་སོ་མ། ཨཱ་དི་ཏྱ། ཡ་མ་བ་རུ་ཎ། ཀུ་བེ་ར། པྲཏྨེནྡྲ། བཱ་ཡུ། ཨག་ནི་དྷ་ན་ད། དེ་བ་རི་ཥི་ག་ཎ་ཨ་བྷྱར་ཙི་ཏ་ཙཱ་ར་ཎ། སུ་རུ་སུ་རུ་ཙུ་རུ་ཙུ་རུ། མུ་རུ་མུ་རུ། གྷུ་རུ་གྷུ་རུ། ས་ནད་ཀུ་མཱ་ར། རུ་དྲ། བཱ་ས་བ། བིཥྞུ། དྷ་ན་ད། བཱ་ཡུ། ཨགྣི། རཱི་ཥི། ནཱ་ཡ་ཀ །བེ་ནཱ་ཡ་
<pb id="98.275a"/>
ཀ་བ་ཧུ་བི་བི་དྷ་བེ་ཤ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཏ་ར་ཏ་ར། ཐ་ར་ཐ་ར། གྷ་ར་གྷ་ར། ཡ་ར་ཡ་ར། ལ་ར་ལ་ར། ཧ་ར་ཧ་ར། པ་ར་པ་ར། ས་ར་ས་ར། བ་ར་བ་ར། བ་ར་དཱ་ཡ་ཀ །ས་མནྟ་ཨ་ཝ་ལོ་ཀི་ཏ། བི་ལོ་ཀི་ཏ། ལོ་ཀེ་ཤྭ་ར། མ་ཧཱེ་ཤྭ་ར། 
ཏྲི་བྷུ་བ་ནེ་ཤྭ་ར། སརྦ་གུ་ཎ་ས་མ་ཨཱ་ལྃ་ཀྲྀ་ཏ། ཨ་བ་ལོ་ཀི་ཏེ་ཤྭ་ར། མུ་ཧུ་མུ་ཧུ། མུ་རུ་མུ་རུ། མུ་ཡ་མུ་ཡ། མུཉྩ་མུན་ཙ། རཀྵ་རཀྵ་མཱྃ་སརྦ་སཏྭཱྃ་ཤྩ་སརྦ་བྷ་ཡེ་བྷྱཿསརྦོ་པ་དྲ་བ་བྷྱཿསརྦོ་པ་སརྒེ་བྷྱཿསརྦ་གྲ་ཧེ་བྷྱཿསརྦ་བྱ་དྷི་བྷྱཿསརྦ་བི་ཥེ་
བྷྱཿསརྦ་ཛྭ་རེ་བྷྱཿཨེ་བྃ། བན་དྷ་བན་དྷ་ན། ཏཱ་ཊ་ན། ཏརྫ་ན། རཱ་ཛ། ཏསྐ་ར། ཨགྣི། ཨུ་ད་ཀ །བི་ཥ་ཤསྟྲ་པ་རི་མོ་ཙ་ཀ །ཀ་ཎ་ཀ་ཎ། ཀི་ཎི་ཀི་ཎི། ཀུ་ཎུ་ཀུ་ཎུ། ཙ་ར་ཙ་ར། ཙི་རི་ཙི་རི། ཙུ་རུ་ཙུ་རུ། ཨིནྡྲ་ཡ། བ་ལ་བོ་རྷྱཾ་ག །ཙ་ཏུ་ར། ཨཱརྱ་སཏྱ་སྃ་པྲ་ཀ་
ཤཱ་ཀ་ཏ་པ་ཏ་པ། ཏ་མ་ཏ་མ། ད་མ་ད་མ། ས་མ་ས་མ། མ་ས་མ་ས་མ་དྷ་མ་དྷ་མ། མ་ཧཱ་ཀཱ་རུ་ཎི་ཀཱ། མ་ཧཱ་ད་མོ་ཨན་དྷ་ཀ་ར་བི་དྷ་མ་ན། ཥཊ་པཱ་ར་མི་ཏཱ་པ་རི་པཱུ་ར་ཀ་མ་ལ་མ་ལ། མི་ལི་མི་ལི། མུ་ལུ་མུ་ལུ། ཊ་ཊ་ཊ་ཊ། ཋ་ཋ་ཋ་ཋ། ཊི་ཊི་ཊི་ཊི། 
ཊུ་ཊུ་ཊུ་ཊུ། ཋི་ཋི་ཋི་ཋི། ཋུ་ཋུ་ཋུ་ཋུ། ཨེ་ནེ་ཡ་ཙརྨ་ཀྲྀ་ཏ་པ་རི་ཀེ་ར། ཨེ་ཧྱེ་ཧི་མ་ཧཱ་ཀཱ་རུ་ཎི་ཀ་ཨི་ཤྭ་ར། མ་ཧེ་ཤྭ་ར། མ་ཧཱ་བྷུ་ཏ་ག་ཎ་སྃ་བྷནྫ་ཀ །ཀ་ར་ཀ་ར། ཀི་རི་ཀི་རི། ཀུ་རུ་ཀུ་རུ། པ་ར་པ་ར། ཧ་ར་ཧ་ར། བ་ར་བ་ར། ས་ར་ས་ར། ཀ་ར་ཀ་ར། ཀ་ཊ་
ཀ་ཊ། ཀི་ཊི་ཀི་ཊི། ཀུ་ཊུ་ཀུ་ཊུ། མ་ཊ་མ་ཊ། མ་ཧཱ་བི་ཤུད་དྷ་བི་ཤ་ཡ་ནི་བཱ་སི་ན། མ་ཧཱ་ཀཱ་རུ་ཎི་ཀ་ཤྭི་ཏ་ཡ་ཛྙཱ་ཨུ་པ་བཱི་ཏ། རཏྣ་མུ་ཀུ་ཊ། མཱ་ལཱ་དྷ་ར། སརྦ་ཛྙཱ་སི་ར་སི་ཀྲྀ་ཏ་ཛ་ཊཱ་མུ་ཀུ་ཊ། མ་ཧཱ་ཨད་བྷུ་ཏ། ཀ་མ་ལ་ཨ་ལཾ་ཀྲྀ་ཏ་ཀ་རཱ་ལ་དྷྱ་ན་
ས་མཱ་དྷི། བི་མོཀྵ་ཨ་པྲ་ཀྃ་བྱ། བ་ཧུ་སཏྭ་སན་ཏ་ཏི་པ་རི་པཱ་ཙ་ཀ །མ་ཧཱ་ཀཱ་རུ་ཎི་ཀ་སརྦ་ཀརྨ་ཨཱ་ཝ་ར་ཎ་བི་ཤོ་དྷ་ཀ །སརྦ་ཛྙཱ་ཛྙཱ་ན་པ་རི་པུ་ར་ཀ །སརྦ་བྱཱ་དྷི་པ་རི་མོ་ཙ་ཀ །སརྦ་སཏྭ་ཨཱ་ཤཱ་པ་རི་པཱུ་ར་ཀ །སརྦ་སཏྭ་ས་མཱ་ཤྭ་ས་ན་
ཀ་ར་ན་མོ།  སྟུ་ཏེ་སྭཱ་ཧཱ། ཨ་མོ་གྷཱ་ཡ་སྭཱ་ཧཱ། ཨ་མོ་གྷཱ་པཱ་ཤཱ་ཡ་སྭཱ་ཧཱ། ཨ་ཛི་ཏཱ་ཡ་སྭཱ་ཧཱ། ཨ་པ་རཱ་ཛི་ཏཱ་ཡ་སྭཱ་ཧཱ། ཨ་མི་ཏཱ་བྷ་ཡ་སྭཱ་ཧཱ། ཨ་མི་ཏ་བྷ་སུ་ཏཱ་ཡ་སྭཱ་ཧཱ། མ་ར་སཻ་ན་ཡ་པྲ་མརྡ་ན་ཡ་སྭཱ་ཧཱ། ཨ་བྷ་ཡ་པྲ་ད་ཡ་སྭཱ་ཧཱ། ཛ་ཡཱ་ཡ་སྭཱ་ཧཱ། བི་ཛ་ཡཱ་ཡ་སྭཱ་ཧཱ།
<pb id="98.275b"/>
ཛ་ཡ་བི་ཛ་ཡཱ་ཡ་སྭཱ་ཧཱ། བ་ར་དཱ་ལ་སྭཱ་ཧཱ། བ་ར་པྲ་དཱ་ཡ་སྭཱ་ཧཱ། ཨ་ཀཱ་ལ་མྲྀ་ཏྱུ་པྲ་ཤ་མ་ནཱ་ཡ་སྭཱ་ཧཱ། ཨི་དཉྩ་མེ་ཀརྨ་ཀུ་རུ་ན་མོ་སྟུ་ཏེ་སྭཱ་ཧཱ།  ཨོྃ་ར་ཎ་ར་ཎ་ཧཱུྃ་ཕཊ།   ཨོྃ་ཛ་ཡ་ཧཱུྃ་ཕཊ།  སྭཱ་ཧཱ།  ཨོྃ་ཛྲ་ཛིྃ་ཛཱ་སྭཱ་ཧཱ། ཨོྃ་ཧཱུྃ་ཛ་ཡ་སྭཱ་ཧཱ།  ཨོྃ་ཧྲིཿཏྲཻ་ལོཀྱ་བི་ཛ་ཡ་
ཨ་མོ་གྷ་པཱ་ཤ་ཨ་པྲ་ཏི་ཧ་ཏ་ཧྲཱིཿཧཿཧཱུཾ་ཕཊ།   སྭཱ་ཧཱ། ཨོྃ་བ་སུ་བ་ཏི་སྭཱ་ཧཱ། ཨོྃ་ཨཱ་རོ་ལཱི་ཀ་སྭཱ་ཧཱ།  ཨོྃ་བ་ཧུ་ལེ་བ་ཧུ་ལེ་སྭཱ་ཧཱ།  ཨོྃ་ཨཱ་རོ་ལི་ཀཱ་ཧྲཱིཿཧྲཱིཿཧཱུཾ་ཕཊ་སྭཱ་ཧཱ། ནི་ཡ་ཏ་ནི་ཡ་ཏ་བེ་དཱ་ནི་ཡཱཾ་ཨ་སུ་བྷ་སྱ་མེ་བྷ་ག་བཱན་ཀརྨ་ཎོ་ཨ་ཤེ་ཥ་ཏཿ
ཀྵ་ཡྃ་ཀུ་རུ་སྭཱ་ཧཱ། ཨོྃ་པདྨ་ཧསྟཱ་ཡ་སྭཱ་ཧཱ། ཨོྃ་བུད་དྷཱ་དྷརྨ་སྃ་གྷཱ་ཡ་སྭཱ་ཧཱ། རབས་ཆད་ཐོད་པར་རོ་བསྲེགས་ས། །ཡུངས་དཀར་སེར་པོ་དྲི་ཆུར་བཅས། །བསྐྱེད་དེ་མྱུ་གུས་སྔགས་སྟོང་བརྗོད། །འབྲས་བུ་ལ་ནི་ཁྲི་བརྗོད་བྱ། །ལུས་ལ་ཐོགས་
ན་བྱད་སྟེམས་སོགས། །ནད་དང་གདོན་རྣམས་མྱུར་དུ་སེལ། །གཞན་དག་ལས་རྣམས་གང་ལ་ཡང་། །བདུན་བདུན་གྲངས་ཀྱི་སྔགས་ཀྱིས་སྦྱར། །དེ་ནས་བཅོམ་ལྡན་ཐུབ་པ་ཆེས། །ལྟོས་འགྲོ་ལས་ནི་རབ་རྒྱལ་བའི། །ཏིང་ངེ་
འཛིན་ལ་སྙོམས་ཞུགས་ནས། །སྐུ་གསུང་ཐུགས་ཀྱི་རྡོ་རྗེ་ལས། །མགོན་པོ་ཧ་ལ་ཧ་ལ་ཡི། །རྩ་བའི་རིག་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མཿསརྦ་བུད་དྷ་བོ་དྷི་སརྦ་སུ་རུ་ཤ་རཱི་ཡ་ན་མཿཨཱརྱ་བ་ལོ་ཀི་ཏེ་
ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མོ་མ་ཧཱ་སྠཱ་མ་པྲ་པ་ཏ། ཨཱརྱ་མཻ་ཏྲི་ཨཱརྱ་མཉྫུ་ཤྲཱི། ཨཱརྱ་བཛྲ་པཱ་ཎི་ཨ་དྷི་ཀཾ། བོ་དྷི་སཏྭ་མ་ཧཱ་སཏྭེ་བྷྱཿཨ་ཏེ་ན་མཿ་ཀྲྀ་ཏོ་བྷ་ག་བཱན། ཨཱརྱ་བ་ལོ་ཀི་ཏེ་ཤྭ་ར་ཏཾ་ཧྲྀ་ད་ཡ་སརྦ་ཀརྨི་པ་དཿསརྦ་
གྲ་ཧོ་ཙྪེ་ད་ན་ཀ་རྃ།   བྷ་བ་ཨ་མ་ར་ཎི་བི་ནཱ་ཤ་ཀ་བ་ཤཱི་ཏྃ། ས་ཡ་ཡ་ཐེ་དྷྃ་ཧི་བོ་དྷི་སཏྭ་མ་ཧཱ་བོ་དྷི་སཏྭ་པྲ་ཡ་བོ་དྷི་སཏྭ་ཧེ་ཧཱ་ལོ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བ་ར་མ་མཻ་ཏྲཻ་ཙིཏྟ་ཏི་ཏི་ཏ། ཙིཏྟ་ཀཱ་རུ་ཎི་ཀ །ཀུ་རུ་ཀུ་རུ། ཀྵ་མ་གྷ་མ་བི་ཧཾ་ག་མ་བི་ཡ་ཏི། བི་ཛི་ཡན་ཏི་
མ་ཧཱ་བི་ཛ་ཡན་ཏི། དྷུ་རུ་དྷུ་རུ། དྷ་ར་དྷ་ར། ཙ་ཡན་ཏྲ་མན་དྲ། ན་མོ་མེ་ཧྱ་དྷེ། སརྦ་སཏྭཱ་བཱ་ཡ། པྲ་ད་ས། ཧ་ར་ཧ་ར། ཧ་རི་བྷ་ཧྱ་ནོད་བྷ། བཱ་བཱ་བཱ་བཱ། བྷཱ་བ་ནཱ་ག །ཀུ་རུ་ཀུ་རུ། ཏུ་རུ་ཏུ་རུ། གྷུ་རུ་གྷུ་རུ། སུ་རུ་སུ་རུ། མུ་རུ་མུ་རུ། ཙུ་རུ་ཙུ་རུ། སུ་པྲ་སེ་དྷ། སཏྭ་མ་བི་
<pb id="98.276a"/>
མ་ལ་ཕ་ལ་ཕ་ལ། མཱུར་དྷེ་ཨཱརྱ་བ་ལོ་ཀི་ཏེ་ཤྭ་རཱ་ཡ། པ་ར་མ་ཀཱ་རུ་ཎི་ཀ་རུ་ཀྲྀཥྞ་ཛྙཱ་ན་དྷ། ཛ་ཊ་མུ་ཀུ་ཊ་བི་ལྃ་བྷ།  པྲ་ལྃ་བྷ།    ཙ་ལེ་ཙ་ལེ། མ་ལ་མ་ལ། ཀ་ལ་ཀ་ལ། ཧ་ལ་ཧ་ལ། ག་ལ་ག་ལ། ཏ་ལ་ཏ་ལ། ད་ལ་ད་ལ། ན་ལ་ན་ལ། ཏུ་ལུ་ཏུ་ལུ་ཧུ་
ལུ་ཧུ་ལུ། ཧི་ལི་ཧི་ལི། ཧེ་བོ་དྷི་སཏྟ་ན་མ་སྟྲཱུ་དྡྷྭ་ནུ། ཧཱུྃ་ཧཱུྃ་ཧཱུྃ། ཧྲཱིཿཀུ་རུ་ཀུ་རུ་ཧྲྀ་ད་ཡ། ཨ་ནུ་སྨ་ར། ས་མ་ཡ་ཨ་ནུ་སྨ་ར། ཛ་ཊི་ཨ་ནུ་སྨ་ར། ཨི་དྃ་མེ་ཀ་ཏྱྃ་ཀུ་རུ། མ་རི་རཐྃ་མེ་པ་རི་པུ་ར་ཡ།  སིད་དྷྱྃ་ཏུ་སིདྡྷྱནྟུ། མེ་མན་ཏྲ་པ་དཱ་ནི་སྭཱ་ཧཱ། སྔ་བར་ཁྲུས་བྱས་གོས་གཙང་
གྱོན། །བཅོམ་ལྡན་སྤྱན་སྔར་ཉིན་རེ་བཞིན། །བ་ལྕི་ས་ལ་མ་ལྷུང་བས། །དཀྱིལ་འཁོར་གྲུ་བཞི་ལྷམ་པ་ནི། །བཅུ་གསུམ་བཟླས་ནས་བྱུག་པར་བྱ། །ལྷག་མས་ནད་རྣམས་ཐམས་ཅད་ལ། །བྱུག་པ་ཙམ་གྱིས་སོས་པར་ངེས། །ཟླ་བ་དྲུག་གིས་
བདུད་རྣམས་ཞི། །འདོད་པ་ཐམས་ཅད་བཀོང་གྱུར་ཏེ། །མཚམས་མེད་ལྔ་བྱས་མིས་ཀྱང་འགྲུབ། །གལ་ཏེ་གྲུབ་པར་མ་གྱུར་ན། །བདག་གིས་མཚམས་མེད་ལས་བྱས་ཏེ། །དུས་གསུམ་སངས་རྒྱས་ཀུན་བསྲུངས་ཡིན། །སྙིང་རྗེས་སྙིང་
རྗེ་ཅན་འགྲུབ་འགྱུར། །སྡང་བས་ཁྲོ་བ་གྲུབ་གྱུར་ཏེ། །རྟག་པའི་གནས་འདོད་བློ་གྲོས་ཅན། །རྣམ་པར་མི་རྟོག་བཏང་སྙོམས་ཀྱིས། །འདོད་པ་ཀུན་འགྲུབ་ཞེན་པས་བྱིན། །ཡིད་ལ་བྱེད་པས་འཆིང་བར་འགྱུར། །སེའུ་པོ་ཆེའི་འི་ལྕུག་མ་ལ། །
རོ་བསྲེགས་ཐལ་བ་ཁྲི་ཕྲག་བདུན། །སྔགས་ནས་གཏོར་བས་ཆར་ཆེས་པ། །ཆར་པ་མྱུར་དུ་འཆད་པར་བྱེད། །དྲི་ཆུ་གླ་རྩིར་བཅས་པས་ནི། །སྦྲུལ་གྱི་གདུག་པ་སེལ་བར་བྱེད། །ལྟོ་འཕྱེའི་རིགས་དང་སྦྲང་རྒོད་སོགས། །འཇིགས་པ་རྣམས་ནི་
འགྲིབ་པའི་ཕྱིར། །དེ་ནས་བཅོམ་ལྡན་ཐུབ་པ་ཆེས། །ཤེས་རབ་རྣམ་གྲོལ་ཞེས་བྱ་བའི། །ཏིང་ངེ་འཛིན་ལ་སྙོམས་ཞུགས་ནས། །སྐུ་གསུང་ཐུགས་ཀྱི་རྡོ་རྗེ་ལས། །མགོན་པོ་པད་མ་རྒྱན་ལུང་གི །རྩ་བའི་རིག་སྔགས་འདི་གསུངས་
སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ན་མ་ཨཱརྱ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨར་ཧདྦྷྱ་སཾ་མྱཀ་སྃ་བུད་དྷཱ་ཡ། ན་མོ་མ་ཧཱ་སྠ་མ་པྲཔྟཱ་ཡ།
<pb id="98.276b"/>
བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མོ་བི་པུ་ལ་བི་མ་ལ། སུ་པྲ་ཏི་པུ་ལ། སཱུརྱ་ཤ་ཏ་ཡྃ། ཨ་སྃ་ཁེ་ཡ། སཱུརྱ་ཤ་ཏ་ས་ཧཱ་པྲ། ཨ་དྷི་ཀེ་ར། ཨེ་བྷ་བ་ཏེ་མུར་ཧཱ་ཡེ། མ་ཧཱ་མ་ཎི་མུ་ཀུ་ཊ་ཀུ་ཎ་ཌ་ལ་ཨ་ལ་མ་
ཀཱ་ར་དྷ་ར་ཎཱི། བྷ་ག་བ་ཏེ་པདྨ་མཱ་ལེ། སརྦ་ལོ་ཀ་ཨ་པ་ཡ་ཤ་མ་ན་ཡེ། བི་བི་དྷ་མུ་ཁྲུ་ས་མ་བེ་ཤ །ཨཱ་བི་ཤ་སརྦ་སཏྭ་པ་རི་མོ་ཙ་ཀཱ་ཡ། བྷུར་བུ་བ་སྭཱ་ཧཱ། མ་ཧཱ་ལོ་ཀི་ཤྭ་རཱ་མ། ན་མ་སྠི་མི་ར་བ་ཏྲ་བི་ན་ཤ་ཀ །རཱ་ག་བེ་ཤ་མོ་ཧཱ་ཛྭ་
ལ་ཤ་མ་ཀ་ཤ་ས་མ་ཤ་ན་ཀཱ་ར། རཀྵ་ཀ་སརྦ་ཨ་བྷ་ཡ་དུརྒ་ཏི་པྲ་ཤ་མ་ན་ཀཱ་ར། སརྦ་སརྦ་ས་མ་ཤ་ན་ཀཱ་ར། སརྦ་ཨ་ཤཱ་པ་རི་པཱུ་ར་ཀ །སརྦ་ཏ་ཐཱ་ག་ཏཱ་སརྦ་དྷ་ན་ཀཱ་ར་ཨེ་ཧྱེ་ཧི་མ་ཧཱ་བོ་དྷི་སཏྭ་བ་ར་ད་པདྨ་ཨ་བ་ལོ་ཀ་སྃ་བུད་དྷོ་མ་
ཧཱ་ཀཱ་རུ་ཎི་ཀཱ་ཡ། ཛཱ་ཊཱ་མུ་ཀུ་ཊ། ཨ་ལྃ་ཀྲྀ་ཏ་ཤི་རོ་མ་ཎི། ཀ་ན་ཀཱ་རཱ་ཛ་ཏ། བཛྲ་བཻ་དཱུརྱ་ཨ་ལྃ་ཀྲྀ་ཏ་ཤ་རཱི་ར་ཨ་མ་ཏ་ཏ་ཛ་ན་ཀ་མ་ཨ་ལྃ་ཀྲྀ་ཏེ་པྲ་བྷཱ་ར་ཎ་ཤ་ཏ་ས་ཧཱ་སྲ་ཨ་བི་ལ་ཤ་ཏ་ཀཱ་ཡ། མ་ཧཱ་བོ་དྷི་སཏྭ་བ་ར་ད། བི་དྃ་ཁ་ད་མ། 
བི་ནཱ་ཤ་ཡ། བི་ནཱ་ཤ་ཡ། མ་ཧ་ཡན་ཏྲ་མ་ཀླེ་ཤ་ཀ་པ་ཏ། ཨ་བ་བོ་དྷི་བྷ། བོ་དྷི་ཡཾ་ཏྲ། གྷ་ར་ཙ་ར། ཀ་པྲ་མ་ཐ་ན་ཀ་ར། པུ་རུ་ཥ་པདྨ་པུ་རུ་ཥ། སྃ་པྲ་ར་ཎ། པུ་རུ་ཥ་སིྃ་ཧ། བི་ར་བི་ར། ཛ་སུ་ཏ་ན་ཏ་ཌ་བ་རི་བྲྀ་ཏ། དྷ་མ་དྷ་མ། ས་མ་ས་མ། དྷུ་རུ་དྷུ་རུ། པྲ་ཤ་ས་
མ་ཡ། པྲ་ཤ་ས་མ་ཡ། ཀི་རི་ཀི་རི། བྷི་བི་རི། བྷི་བི་རི། ཙི་རི་ཙི་རི། སི་རི་སི་རི། སུ་རུ་སུ་རུ། དྷི་རི་དྷི་རི། བི་དྷི་རི་བི་དྷི་རི། བི་རི་བི་རི། མུ་རུ་མུ་རུ། མུ་ཡ་མུ་ཡ། མུཉྫ་མུཉྫ། དྱུ་ནུ་དྱུ་ནུ་བི་དྱུ་བི་དྱུ། དྷུ་རུ་དྷུ་རུ། ག་ཡ་ག་ཡ། གྷཱ་ཏ་ཡ་གྷཱ་ཏ་ཡ། ཧ་ས་ཧ་ས། 
པྲ་ཧཱ་ས་པྲ་ཧཱ་ས། ནཱ་ག་བི་བི་བྷ་གེ་ཤ་སེ་ས་ན། ཧ་ར་ཧ་ར། སྃ་ཧ་ར་སྃ་ཧ་ར། དུ་རུ་དུ་རུ། མ་ཧཱ་མྃ་གྷ་ལ་ཀ་ར་ཎ། ཤ་ཏ་པྲ་སེ། ཀ་བ་ཨ་བ་བྷཱ་ས་ཏ་བི་བི་དྷ་བཱ་ས་ན་ཤ་མ་ཀ་ཤ་ས་ཀ་རཱ་ག་ཀ་མ་ཧཱ་བོ་དྷི་སཏྭ་བྷ་ར་བྷ་ར་སྭཱ་ཧཱ། ཐུབ་པོ་ཤེ་དང་ཤུ་དག་ལ། 
ཁྲི་ཕྲག་བཟླས་ནས་འཐུངས་པས་ནི། །ཤེས་རབ་ཆེན་པོ་འཕེལ་བར་བྱེད། །ནད་ལ་འཐུན་པའི་སྨན་དང་སྦྱར། །པདྨའི་རྩ་བ་ཀ་རར་བཅས། །ཉི་ཤུ་རྩ་གཅིག་ཡང་ན་བདུན། །སྔགས་བརྗོད་སྔ་བར་མེད་པར་བྱ། །དེ་ཡང་དབྱངས་སྙན་ཤེས་རབ་འཕེལ། །དེ་ནས་
<pb id="98.277a"/>
བཅོམ་ལྡན་ཐུབ་པ་ཆེས། །དགོངས་པ་བླ་མེད་ཅེས་བྱ་བའི། །ཏིང་ངེ་འཛིན་ལ་སྙོམས་ཞུགས་ནས། །སྐུ་གསུང་ཐུགས་ཀྱི་རྡོ་རྗེ་ལས། །མགོན་པོ་རྡོ་རྗེ་ཆེན་པོ་ཡི། །རྩ་བའི་རིག་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། 
ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ན་མོ་བྷ་ག་བ་ཏེ། བཻ་རོ་ཙ་ན་པྲ་བྷཱ་རཱ་ཛཱ་ཡ། ཏ་ཐཱ་ག་ཏཱ་ཡ་ཨར་ཧ་ཏེ་བྷྱཿ  སྃ་མྱཀ་སྃ་བུད་དྷ་ཡ། སརྦ་ཨ་ཛྙཱ་ཡ། ཨན་དྷ་ཀཱ་ར་མཱ་མ་ཡི་ཏྲ། ཏདྱ་ཐཱ། 
ཨོྃ་སཱ་དྷ་ནི་སཱ་དྷ་ནི། སིད་དྷ་སིད་དྷེ།  སིད་དྷེ་དྷཱ་ར། བྷ་ག་བ་ཏེ། པ་རྃ་པ་ར། ཀླེ་ཤ་དི་བི་ན། ཨ་ཛྙཱ་ཤེ་ཥ་མ་ཎི་ཤ་མ་ཡ། སརྦ་པཱ་པ་བི་ཤུད་དྷེ་དྷརྨ་ནི་དྷ་མ་ནི། མཱ་ལ་ཛྙཱ་གོ་ཙ་རེ་ཨ་པན་གོ་ཙ་རི་ནི་སྭ་ཤྃ་མུརྡེ་སུ་ཁ་ར་པྲ་ཏེ། སརྦ་ཀླེ་ཤ་ད་བ་ནི། བི་དྷ་མ་ནི། བི་དྷ་མ་ནི། བི་ནཱ་ཤ་བི་
ན་ཤ །བི་ནཱ་ཤ་ཡ་བི་ནཱ་ཤ་ཡ། བྷ་ག་བ་ཏེ། པུ་ར་ས་བི་མ་ལ་བ་དྷི། ས་ར་ས་ར། སི་རི་སི་རི། སུ་རུ་སུ་རུ། པྲ་ས་ར་པྲ་ས་ར། བི་ས་ར་བི་ས་ར། ཨཱ་ཛྙྃ་མ་ཨི་ཧི་ས་ཧཱ་ཏྲ་ཎཱྃ། ཙི་ཏ་ནུ་ཀཱ་ར་མ་ཨ་བ་ར་ན་ཀྵ་པ་ཡ་ཀྵ་པ་མི་ཏ་སུ་བྷུ་དྷ་བི་ཤཱ་ཡ་པཱ་ཤ་བི་ད་ནི་པ་ར་མི་ཏ་
བྷཱ་ཛྙཱ་ན་གོ་ཙ་ར་ཙེ་པ་ཤ་ཤ་པ་ཏི་ཤ་ཤ་མཱ་ལེ་ནི་ཀཱ་ར་ན་གོ་ཙ་རེ། མ་ཧཱ་ཛྙཱ་ན་ཨ་བྷི་ཥེ་ཀ་མ་ཏི་སུ་བི་ནི་ཤྩི་ཏ་ད་དྷུ། ཧེ་ཧེ་བྷ་ག་བ་ཏེ་མ་ཧཱ་ཀཱ་རུ་ཎི་ཀཱ་ཡ། ཀུ་རུ་ཀུ་རུ། བི་ཤི་དྷ་མ་བ་ན། མཱ་མ་སརྦ་སཏྭཱ་བོཾ་མ་ཧཱ་ཀཱ་རུ་ཎོད་ས་དྷ་ཀེ་ན། སཉྩ་སཉྩ་ས།  ས་
བརྟ་ཡ། སམྦྷ་ལ་པྲ་རོ་ཧ་ཡ་མེ། མ་ཧཱ་ཀཱ་རུ་ཎི་ཀཱ་ཡ། བི་ཛ་ཡ་པ་རི་ཤུད་དྷ་ཡ། ཨ་མུ་ཀ་བི་ཀུ་རུ་བི། ཛ་ཡ་ན། ས་ར་ས་ར། མེ་གྷ་ག་ཏེ་མཱ་མཱ་མཱ། བོ་དྷི་ཙིཏྟྃ་ས་མ་བུད་དྷེ་མ་ན་སན་དུ་ཤེ། བོ་དྷི་མི་རི་ཀཱ་ར་ནི། བུད་དྷ་བོ་དྷི་པྲ་དེ། ནཱ་ར་ཀ་པྲེད་ད་ཏིརྱཀ་ག་
ཏི་དུཿཁ་གུ་ལ་ནི། དེ་བ་མ་ནུ་ཥྱ་ག་ཏི་སྃ་བི་ད་ནི་བ་ག་ཏོ་ཀླེ་ཤ་སརྦ་ནུརྡ་དྷརྨ། པ་རི་པུ་ར་ནི་བཛྲ་དྷརྨ་སིད་དྷྱྃ་ཧུ་མེ་མན་ཏྲ་པ་དཱཿནི་སྭཱ་ཧཱ། སྔ་བར་ལངས་ནས་ཁྲུས་བྱས་ཏེ། །སྐྱིལ་དཀྲུང་མཉམ་བཞག་ཕྱག་རྒྱ་ཅན། །ཡིད་ཀྱིས་ཕྱག་འཚལ་ཉི་ཤུ་གཅིག །
རྡོ་རྗེ་ཆོས་ལས་དད་པས་བརྗོད། །བརྒྱད་དང་བཅུ་བཞི་བཅྭ་ལྔ་ལ། །གོས་གསར་གྱོན་ནས་གསོ་སྦྱོང་བླང་། །མེ་ཏོག་ཙན་དན་དཀར་སོགས་མཆོད། །དོན་གྲུབ་སྡིག་སེལ་ཤེས་རབ་འཕེལ། །དེ་ནས་བཅོམ་ལྡན་ཐུབ་པ་ཆེས། །བདུད་རྣྃ་འཇོམ་པ་རྡོ་རྗེ་ཡི། །ཏིང་ངེ་འཛིན་ལ་སྙོྃ་ཞུག་ནས། །
<pb id="98.277b"/>
སྐུ་གསུང་ཐུགས་ཀྱི་རྡོ་རྗེ་ལས། །རྩ་བའི་རིག་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ན་མོ་བྷ་ག་བ་ཏེ།   ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨར་ཧ་ཏེ་
ས་མྱཀ་སྃ་བུད་དྷ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། ཧ་རི་ཧ་རི། བིདྡ་ན་དྷ་མ་ཀ་བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། མ་ཨི་ལི་མི་ལི། ཙི་ལི་ཙི་ལི། ཏུ་ལེ་ཏུ་ལེ། ཀུ་རུ་མེ་ཀུ་རུ་མེ། སི་རི་སི་རི། བི་སི་རི། ཙ་ར་ཡ། བེ་ཤ་རེ་གོ་རེ་གྷན་དྷ་རེ་
ཏྲ་མི་ཊེ། མ་ཏྃ་གི། པུག་ཀ་སི། ཀ་ཏ་ཡ། མཱ་ལ་ཙཎ་ཌ་ལི། ཧུ་རུ་མཱ་ལི་ནི། ཙི་ལི་ཙི་ལི། གྲ་ན་སཽ་མ་དརྴ་ནེ་ཀུ་རུ། ཙན་ཏྲ་མུ་ཁི། ལ་གྷུ་མ་ཎ་ཡ་མ་ཏི། ཨཱརྱ་དཀྵི་ན་བུད་དྷེ།    སརྦ་བིདྱ་ནཱྃ།   མཱ་མ་པྲ་སཱ་དྷ་ནི། སརྦ་བིདྱ་ནཱྃ།  ཨཱི་ཤྭ་རི་སྭཱ་ཧཱ། ན་མཿསརྦ་ཏ་ཐཱ་ག་ཏ་
ནཱྃ། སརྦ་ཨ་པ་རི་པཱུ་ར་ཀ་ན། ཏདྱ་ཐཱ། ཨོྃ་ཧ་ཧ་ཧ། མ་མ་མ། དྷི་རི་དྷི་རི། ཧི་རི་ཧི་རི། ཤཱན་ཏེ་པྲ་ཤཱན་ཏེ། སརྦ་པཱ་པ་ཀྵ་ཡ་ཀཱ་རི། ཨཱ་བ་ལོ་ཀ་ཡ་ཀཱ་རུ་ཎི་ཀཱ །བོ་དྷི་ཙིཏྟ་མ་ན་སི་ཀུ་རུ་བ་ཡ་ལོ་ཀཱ་ཡ། མ་མྃ་སྨ་ར་སྨ་ར། ས་མནྟ་ཡ་པུརྦེ། སཏྟྱ་ཨ་དྷིཥྛ་ན་ཀྲྀ་ཏྃ་
ཏེ་ན་སཏྱ་ན། ས་ཙི་བ་ཙི་ནྃ།   སརྦ་ཨཀྵ་མི། པ་རི་པཱུ་ར་ཡ། བུད་དྷོ་ཁེ་ཏྲ་མེ། པ་རི་ཤོ་དྷ་ཡ། མ་མེ་ཀན་ཙ། བི་ཧེ་ཐ་ནོརཐ་བུད་དྷ་ཨ་དྷིཥྛ་ནྃ་སྭཱ་ཧཱ། ཏདྱ་ཐཱ། ཨོྃ་ཛི་ཏེ་ཛེ་ཏེ་མ་ཧཱ་ཛེ་ཏེ་ཡྃ། མཱ་མ་ཀཱ་ཡ། དུཤྩ་རི་སྟྃ་བྷ། བྷ་ག་དུཤྩ་རི་སྟྃ་བྷ། 
མ་ནོ་དུཤྩ་ར་སྟམྦྷ།  དྷ་རི་ཏ་ཏྲ་སྟམྦྷ།  ཏད་སརྦྃ་ཀཱ་པཱ་ཡ། ཨཱ་ལོ་ཀཱ་ཡ། བི་ལོ་ཀཱ་ལ། སརྦ་ཏ་ཐཱ་ག་ཏཱ་དྷ་རི་ཥ་ནཱྃ་ཙི་མ་ཧཱ་བཥྐྃ། ཀྵ་མི་ད་བོ་ད་ས་ད་དྷ་རི་ཥ་ཎཱྃ། མ་དུ་མ་དྷུ་བྷ་བ་ས་བྷ་ས་མེ་དྷ་རི་ཥ་ཎཱྃ།   སརྦ་མ་གུ་ཤ་ལ་ཨ་བྷི་བ་ར་དཾ་
དྷ་ན་མཿསརྦ་ཏ་ཐྵ་ག་ཏཱ་ནཱྃ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། སྨ་ར་པྲ་ཏི་ཛྙཱ་མ་ཧཱ་སཏྭ་སིད་དྷྱྃ་ཏུ་མེ་མན་ཏྲ་བ་དེཿསྭཱ་ཧཱ། སྔགས་འདི་གུར་ཀུམ་ཙན་དན་གྱིས། །གྲོ་བ་ལ་
བྲིས་སྐུའི་མཆོད་རྟེན། །སྐུ་གདུངས་བཅས་པར་བཞུགས་པར་བྱ། །ཡང་ན་སྐུ་གདུངས་དང་བཅས་པའི། །སྤྱན་རས་གཟིགས་དབང་སྐུ་ལ་གདགས། །ཚེས་བརྒྱད་ནས་ནི་ཉ་ཡི་བར། །བུམ་པ་མཆོད་པ་བརྒྱད་བཤམས་ཏེ། །
<pb id="98.278a"/>
དྲི་དང་ཁ་དོག་སྣ་ཚོགས་པའི། །འོ་ཐུག་ཞོ་དང་འབྲས་ཆན་མར། །ཙན་དན་དཀར་པོ་དྲི་ག་པུར། །གཏོར་མ་དཀར་དང་དམར་བཅས་པའོ། །གཙོ་བོའི་མདུན་དུ་དཔེ་མེད་ས། །གཡས་སུ་དད་ཅན་འཇིགས་སམ་གཡོན། །
སྣ་མའི་མེ་ཏོག་བརྒྱ་རྩ་བརྒྱད། །གཏོར་ཞིང་དུས་གསུམ་མཆོད་དེ་བཀྲུ། །སྡིག་སྦྱང་རྨི་ལམ་འོད་དུ་འབར། །བདུད་རྣམས་ཟློག་པར་བྱེད་པ་ལ། །རྩེ་གསུམ་སོར་བརྒྱད་ཚད་ལ་ནི། །ཐོད་པ་སྐམ་པོ་སོར་དྲུག་སྟེ། །དབུསུ་རྡོ་རྗེ་རྩེ་
ལྔ་པ། །སེང་ལྡེང་ཡུ་བ་ཁྲུ་གང་པ། །དེ་ཡི་རྟེན་ཡང་སོར་དྲུག་སྟེ། །དེ་ནི་ཟུར་བརྒྱད་ལྡན་པ་ལ། །རྡོ་རྗེ་འཁོར་ལོ་རིན་པོ་ཆེ། །པད་མ་རལ་གྲི་ལྕགས་ཀྱུ་མདའ། །མདུང་རྣམས་གཡས་ནས་བསྐོར་བར་དགོད། །ཉི་ཤུ་རྩ་གཅིག་བརྗོད་བྱ་
སྟེ། །མཚན་མོ་སྔས་སུ་གཟུགས་པར་བྱ། །དེ་ནས་བཅོམ་ལྡན་ཐུབ་པ་ཆེས། །དུག་གི་ཚོགས་རྣམས་འཇོམས་པ་ཡི། །ཏིང་ངེ་འཛིན་ལ་སྙོམས་ཞུགས་ནས། །རྗེ་བཙུན་མགྲིན་པ་སྔོན་པོ་ཡི། །རྩ་བའི་རིག་སྔགས་འདི་གསུངས་
སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ་མ་ཧཱ་སཏྭཱ་ཡ་མ་ཧྭ་ཀཱ་རུ་ཎི་ཀཱ་ཡ། ཏདྱ་ཐཱ། སརྦ་བན་དྷ་ཙྪེ་ད་ན་ཀཱ་ར་ཡ། སརྦ་པཱ་པ་ས་མུ་དྲོ་ཙྪོ་ད་ན་ཀཱ་རཱ་ཡ། སརྦ་བྱཱ་དྷི་པྲ་ཤ་མ་ཎ་ཀ་ར་ཡ། སརྦ་ཨི་ཏྱུ་
པ་དྲ་བ་བི་ནཱ་ཤ་ན་ཀ་རཱ་ཡ། སརྦ་བྷ་ཡེ་ཥུ་ཏྲཱ་ནཱ་ཡ་ཏ་སྱི་ན་མ་སྐྲྀ་ཏཾ། ཨི་མྃ་ཨཱརྱཱ་བ་ལོ་ཀི་ཏེ་ཤྭ་ར་ཧ་བ་ནཱི་ལ་ཀཎྛ་ནཱ་མ་ཧྲི་ད་ཡ་མཱ་བརྟ་ཡི་ཥྱ་མི་སརྦ་ཨརྠ་སཱ་དྷ་ནཾ་ཤུ་བྷ་ཙེ་ཏ་ནཾ། སརྦ་སཏྭཱ་ནཱཾ། པཱ་པ་མརྒ་བི་ཤོ་དྷ་ཀཾ ། ཏདྱ་ཐཱ། ཨ་བ་
ལོ་ཀ་ལོ་ཀ་བ་ཏི། ལོ་ཀ་ག་ཏི། ཨེ་ཧྱེ་ཧི། མ་ཧཱ་བོ་དྷི་སཏྭ། ཧེ་བོ་དྷི་སཏྭ། ཧེ་པྲི་ཡ་བོ་དྷི་སཏྭ། ཧེ་མ་ཧཱ་ཀཱ་རུ་ཎི་ཀ །སྨ་ར་ཧྲྀ་ད་ཡ། ཨེ་ཧྱེ་ཧི། ཨཱ་བ་ལོ་ཀི་ཏེ་ཤྭ་ར་པ་ར་མ་མཻ་ཏྲི་ཙིཏྟ་ཀཱ་རུ་ཎི་ཀ་ཀུ་རུ་ཀུ་རུ་ཀརྨྃ། སཱ་དྷ་ཡ་སཱ་དྷ་ཡ། བི་དྱཾ། 
དེ་ཧི་དེ་ཧི་མེ། ཨ་རངྒ་མངྒ་མ། བི་ཧཾ་ག་མི་ཧ་སིདྷ། ཡོ་གེ་དྷཱ་ར། ཧུ་དུ་ཧུ་དུ། བཱིརྱནྟེ། མ་ཧཱ་བཱིརྱནྟེ། དྷ་ར་དྷ་ར་དྷཱ་ར་ཎེ་ཤྭ་ར། ཛྭ་ལ་ཛྭ་ལ། བི་མ་ལ་ཨ་མ་ལ་མུརྟེ། ཨརྱ་བ་ལོ་ཀི་ཏེ་ཤྭ་ར་ཀྲྀཥྞཱ་ཛི་མ་མུ་ཀུ་ཊ་ཨ་ལཾ་སྐྲྀ་ཏ་ཤ་རི་ར་ལམྦ་པྲ་ལམྦ་
<pb id="98.278b"/>
བི་ལམྦ། མ་ཧཱ་སིད་དྷ་ཤུདྷ་དྷ་ར། བ་ལ་བ་ལ། མ་ཧཱ་བ་ལ། ཛྭ་ལ་ཛྭ་ལ་མ་ཧཱ་ཛྭ་ལ། ཀྲྀཥྞ་པཀྵ་ཀྲྀཥྞ་བརྞྞ་ཀྲྀཥྞ་པཱ་ཤ་ནིརྒྷཱ་ཏ་ན། ཧེ་པདྨ་ཧསྟ། ཛ་ཡ་ཀཱ་ར་ཎི།  ཤ་ཙ་རེ་ཤྭོ་ར། ཀྲྀཥྞ་སརྦ་ཀྲྀ་ཏ་ཡ་ཛྙོ་པ་བི་ཏ། ཨེ་ཧྱེ་ཧི་བ་རཱ་ཧ་མུ་ཁི། ཏྲི་པུ་ར་ད་
ཧ་ནེ་ཤོ་ར། ནཱ་རཱ་ཡཱ་ན། བ་ལ་རུ་པ་གི་ཥ་དྷ་རི། ཧེ་ནཱེ་ལ་ཀནྠ།  ཧེ་མ་ཧཱ་ཧཱ་ལ་ཧ་ལ། བི་ཥ་ནིརྫ་ཏ། ལོ་ཀ་སྱ། རཱ་ག་བི་ཥ་ནཱ་ཤ་ནན། དྭེ་ཥ་བི་ཥ་ན་ཤ་ནྃ། མོ་ཧ་བི་ཥ་ནཱ་ན་ནིར་མོ་ཀྵ་ཎ། ཧུ་ལུ་ཧུ་ལུ། མུཉྩ་མུཉྩ། མུ་ཧུ་མུ་ཧུ། ཧ་ལ་ཧ་ལ། མ་ཧཱ་པདྨ་ན་བྷ་
ས་ར་ས་ར། སི་རི་སི་རི། སུ་རུ་སུ་རུ། བུདྷྱེ་བུདྷྱ། བོ་དྷ་ཡ་བོ་དྷ་ཡ། ཏ་ཝ་ནཱི་ལ་ཀཎྛ། ཨེ་ཧྱེ་ཧི་བཱ་མ་སྠི་ཏ་སིཾ་ཧ་མུ་ཁ། ཧ་ས་ཧ་ས། མུཉྫ་མུཉྫ། མ་ཧཱ་ཨཊྚཱ་ཊྚ་ནིརྞ་དི་ནེ། ཨེ་ཧྱེ་ཧི་བྷོ་བྷོ་མ་ཧཱ་སིད་དྷ།   ཡོ་གཱི་ཤྭ་ར། བན་དྷ་བན་དྷ་བཱ་ཙཾ། སཱ་དྷ་ཡ་སཱ་དྷ་ཡ། བིདྱཱ་
སྨ་ར་སྟྭྃ་ཧེ།  བྷ་ག་བཱན། ལོ་ཀ་བི་ལོ་ཀ་སྟྭྃ། ཏ་ཐཱ་ག་ཏྃ། ད་དཱ་ཧི་མེ་དརྴ་ནྃ། པྲ་ས་དྷ་ཡ་མེ་ཎ་སྭཱ་ཧཱ། སིད་དྷཱ་ཡ་སྭཱ་ཧཱ། མ་ཧཱ་སིད་དྷཱ་ཡ་སྭཱ་ཧཱ། སིདྡྷཱ་ཡོ་གི་ཤྭ་རཱ་ཡ་སྭཱ་ཧཱ། ནཱི་ལ་ཀཎྛ་ཡ་སྭཱ་ཧཱ། བ་ར་ཧ་མུ་ཁཱ་ཡ་སྭཱ་ཧཱ། སིཾ་ཧ་མུ་ཁཱ་ཡ་སྭཱ་ཧཱ། མ་ཧཱ་
ན་ར་སིཾ་ཧ་མུ་ཁཱ་ཡ་སྭཱ་ཧཱ། སིདྷ་བིདྱ་དྷཱ་རཱ་ཡ་སྭཱ་ཧཱ། པདྨ་ཧསྟཱ་ཡ་སྭཱ་ཧཱ། མ་ཧཱ་པད་མ་ཧསྟ་ཡ་སྭཱ་ཧཱ། བཛྲ་ཧསྟ་ཡ་སྭཱ་ཧཱ། མ་ཧཱ་བཛྲ་ཧསྟ་ཡ་སྭཱ་ཧཱ། ཀྲྀཥྞ་སརྦ་ཀྲྀ་ཏ་ཡཛྙོ་པ་པི་ཏ་སྭཱ་ཧཱ། མ་ཧཱ་ཀཱ་ལ་མུ་ཀུ་ཊ་དྷ་རཱ་ཡ་སྭཱ་ཧཱ། ཤཾ་ཁ་ཤབྡ་ནརྞ་ད་ན་ཀ་
ར་ཡ་སྭཱ་ཧཱ། བོ་དྷ་ན་ཀ་རཱ་ཡ་སྭཱ་ཧཱ། བ་མ་སྐནྡྷ་དེ་ཤསྠི་ཏ་ཀྲྀཥྞ་ཛི་ནཱ་ཡ་སྭཱ་ཧཱ། བྨད་ཧསྟ་བྱ་གྷྲ་ཙརྨ་ནི་བ་ས་ནཱ་ཡ་སྭཱ་ཧཱ། ལོ་ཀེ་ཤྭ་རཱ་ཡ་སྭཱ་ཧཱ། མ་ཧཱ་ལོ་ཀེ་ཤྭ་ར་ཡ་སྭཱ་ཧཱ། སརྦ་སིདྷེ་ཤྭ་རཱ་ཡ་སྭཱ་ཧཱ། རཀྴ་རཀྴ་མཱ་སྭཱ་ཧཱ། ཀུ་རུ་རཀྴ་མུ་རྟེ་ནཾ་སྭཱ་ཧཱ། ན་མོ་ཨཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་
ཡ། མ་ཧཱ་ཀཱ་རུ་ཎི་ཀཱ་ཡ། སེད་དྷྱྃ་ཏུ་མེ་མན་ཏྲ་པ་དཻཿསྭཱ་ཧཱ། སྨུག་བུ་མེ་ལེན་སྤུར་ལེན་དང་། །ཤེལ་དང་བཻ་ཌུརྱ་ཀ་རམ། །གསེར་གྱི་སྣོད་དུ་ཁུར་བཅས་པ། །མཎྜལ་དབུས་བཞག་སྔགས་ཁྲི་བརྗོད། །མུག་ཁྲི་རྡོ་ཡི་ཀོང་བུར་ན། །ཆུར་བཅས་སྔ་དྲོ་སྔར་
བྱས་ནས། །ཉི་ཤུ་རྩ་གཅིག་སྔགས་བརྗོད་དོ། །ཁོང་དུ་འཐུངས་པས་དབྱིག་དུག་དང་། །སྦྱར་དུག་ལྷན་ཅིག་སྐྱེས་དུག་དང་། །བཟའ་ཉེས་ཙམ་ཡང་སེལ་འགྱུར་ན། །དུག་རིག་གཞན་ལྟ་སྨོས་ཅི་དགོས། །དོགས་པའི་ཐེ་ཚོམ་མི་བྱའོ། །དད་ཅན་ཤེས་
<pb id="98.279a"/>
རབ་ལྡན་པའི་མི། །རྩ་བའི་གསང་སྔགས་གང་ལ་ཡང་། །ནན་ཏན་རྩེ་གཅིག་ཏུ་བརྗོད་ན། །དེ་ཡིས་ཐམས་ཅད་འགྲུབ་པར་འགྱུར། །གང་ཞིག་དད་པའི་ལྕགས་ཀྱུ་དང་། །བློ་ཡི་ར་བར་ལྡན་པ་ལ། །ལྷ་ཀླུ་འབུམ་ཕྲག་ཐུས་
སྐྱོབ་ཅིང་། །དཀར་པོ་དགེ་བ་ཀུན་སློང་སེམས། །བྱང་ཆུབ་རིན་ཆེན་གཏེར་ཐོབ་པར། །སྔགས་ཀྱི་མཐུས་ནི་མཛད་པ་སྟེ། །སྔགས་ལ་ཉེས་དད་མེད་པ་ལ། །བསྟན་ན་རང་ཉིད་ཉམས་པར་འགྱུར། །འཕགས་པ་སྤྱན་རས་གཟིགས་དབང་ཕྱུག་
གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བ་ཞེས་བྱ་བ་ལས་རིགས་ཀྱི་ཁྱད་པར་གྱི་སྔགས་བྱུང་བའི་ལེའུ་སྟེ་གསུམ་པའོ།།  །།<head n="2" t="ལེའུ་བཞི་པ།  ཐུན་མོང་གི་སྔགས་བྱུང་བ།" type="lewu" zh="91.866"/>དེ་ནས་ཡང་དག་བཤད་བྱ་བ། །ཕྱོགས་བཅུའི་སངས་རྒྱས་བསྡུས་པའི་དངོས། །འཇིག་རྟེན་མགོན་པོ་ས་བཅུའི་དབང་། །
སྟོབས་བཅུ་རྒྱས་པའི་རང་བཞིན་ཅན། །ཕ་རོལ་ཕྱིན་བཅུ་ལྷུན་གྲུབ་པ། །ས་བཅུ་གཅིག་ཏུ་རྫོགས་ནས་ཀྱང་། །ཕྱོགས་བཅུ་ཀུན་དུ་ཁྱབ་མཛད་པའི། །བཅུ་གཅིག་པ་ཡི་མཚན་ཉིད་ཉིད། །བསོད་ནམས་སྐལ་བར་ལྡན་པའི་མིས། །རང་གིས་
ལུས་ལ་སྔགས་དགོད་བྱ། །སྔགས་དང་བཅས་པའི་ལུས་ལ་ནི། །སྲེད་མེད་བུས་ཀྱང་མི་ཚུགས་ན། །འཇིག་རྟེན་གཞན་ལྟ་སྨོས་ཅི་དགོས། །བྱད་དང་ཤ་ཟ་རོ་ལངས་དང་། །འབྱུང་པོ་མཚོན་དང་གྲིབ་གནོན་དང་། །ལྟས་ངན་རྣམས་ནི་མྱུར་
དུ་སེལ། །བླ་མ་ལས་བྱུང་རིམ་པས་ནི། །མྱུར་དུ་བླ་མེད་བྱང་ཆུབ་འགྱུར། །བླ་མའི་ལུང་དང་བྲལ་བས་ནི། །ནམས་ཀྱང་འགྲུབ་པར་མི་འགྱུར་རོ། །སྤྱི་བོར་ཡི་གེ་ཨོྃ་དཀར་པོ། །ནན་ཏན་དུ་ནི་བསམ་པར་བྱ། །དཔྲལ་བར་ཡི་གེ་ཨ་ལྗང་གུ། །དེ་
བཞིན་དུ་ནི་བསམ་པར་བྱ། །ལྕེ་ཡི་སྟེང་དུ་ཡི་གེ་མཆོག །ཧྲིཿཡིག་དམར་པོ་འོད་ལྡན་བསམ། །སྙིང་གི་ཕྱོགས་སུ་ཧཱུྃ་སྔོན་པོ། །ལྟེ་བར་ཧ་ཡིག་སེར་པོ་སྟེ། །དེ་བཞིན་གསང་བར་ཧོ་ལྗང་གུ། །བཤང་བའི་གནས་སུ་ཧོ་སྔོན་པོ། །པུས་མོ་གཉིས་
ལ་ས་སེར་སྐྱ། །རྐང་མཐིལ་ཡི་གེ་ཧ་ལྗང་སེར། །ལག་མཐིལ་གཉིས་ལ་ཧཱུྃ་དཀར་པོ། །ལག་ངར་ལ་ནི་ཧྲིཿསྔོན་ཏེ། །དཔུང་པར་ཡི་གེ་ཧྲིཿདགོད་བྱ། །ཡི་གེ་ཚོགས་ཀྱིས་བྱིན་བརླབས་ནས། །གང་དང་གང་ཡང་རུང་བ་ཡི། །རྩོལ་བ་རྣམས་ལ་
<pb id="98.279b"/>
འཇུག་པར་བྱ། །སྩོལ་བ་དེ་དང་དེ་དག་ཀྱང་། །སྔགས་ཀྱི་བྱིན་བརླབས་ལས་བྱུང་ཞིང་། །ལུས་ཀྱང་སྔགས་ཀྱི་ངོ་བོ་ཉིད། །སྔགས་ཀྱིས་བསྐྱེད་པའི་ལུས་ཉིད་ནི། །སྔགས་དང་བཅས་པའི་ལུས་སུ་འགྱུར། །སྔགས་ཀྱི་ལུས་ཀྱི་རིགས་རྣམས་
ཀྱི། །ཞིང་ཁམས་དུ་མ་སྦྱངས་ནས་ཀྱང་། །འགྲོ་བ་རྣམས་ཀྱི་ལུས་སུ་ནི། །འགྲོ་བ་གྲོལ་བའི་སྤྱོད་པ་ནི། །ཀུན་བཟང་མཆོག་དང་མཚུངས་པ་སྟེ། །འགྲོ་དང་དབྱེར་མེད་དོན་རིག་འགྱུར། །དོན་དེ་མ་ལུས་ཐོབ་པའི་ཐབས། །ངག་གིས་རིག་པར་
གྱུར་པ་ཡིས། །རིག་འཛིན་ཞེས་བྱའི་དངོས་པོ་སྟེ། །དེ་ལ་གང་གནས་དེ་ཡི་མིང་། །རིག་པ་འཛིན་པ་ཞེས་བྱ་སྟེ། །སངས་རྒྱས་མུ་སྟེགས་པས་མི་ཤེས། །ལྷག་དང་བཅས་པའི་རྩོམ་པ་ནི། །ཤིན་ཏུ་ངལ་བ་ཉིད་ཡིན་ཏེ། །ངལ་བ་ཉིད་ཀྱིས་
གོལ་བའི་ལམ། །བགྲོད་པར་དཀའ་བ་དེ་སྤངས་ནས། །ཤིན་ཏུ་བག་ཡངས་བདེ་བའི་ལམ། །སྐལ་དམན་ཡང་དག་སྒྲུབ་འདི་ལ། །ནན་ཏན་དུ་ནི་འཇུག་པར་བྱ། །སྟོན་པས་དེ་སྐད་གསུངས་པའི་ཚེ། །འཁོར་རྣམས་དགའ་ནས་ཐལ་སྦྱར་ཏེ། །མཁའ་
ལ་མེ་ཏོག་གཏོར་ནས་ཀྱང་། །མགོན་པོ་སྤྱན་རས་གཟིགས་དབང་གཙོ། །ཐམས་ཅད་ཀྱིས་ནི་ཕྱག་འཚལ་ཏེ། །བསྐོར་བ་དུ་མ་བྱས་ནས་ཀྱང་། །གདོང་བཅུ་གཅིག་པ་ཞེས་བྱ་བའི། །ཞལ་དང་སྐུ་ཡི་འདུ་བྱེད་ལ། །འཛུམ་བཞིན་དུ་ནི་བལྟས་ནས་ཀྱང་། །
གསང་བའི་སེམས་དང་ལྡན་པ་དག །པུས་བཙུགས་ཐལ་མོ་སྦྱར་བྱས་ནས། །ཕྱོགས་བཅུ་རང་རང་བདེ་བར་འཁོད། །དེ་ནས་འཇིག་རྟེན་མགོན་པོས་ནི། །འགྲོ་བའི་དོན་དུ་རིག་སྔགས་གསུངས། །བདག་དང་གཞན་གྱི་དོན་རྫོགས་ཕྱིར། །ལས་
ཀྱི་སྦྱོར་བའང་ཐ་དད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཛྙཱ་ན་སཱ་ག་ར་བཻ་རོ་ཙ་ན་བྱུ་ཧ་རཱ་ཛཱ་ཡ། ཏ་ཐཱ་ག་ཏ་ཡ་ཨར་ཧ་ཏེ་སྃ་མྱཀ་སཾ་བུད་དྷཱ་ཡ། ན་མ་སརྦ་ཏ་ཐཱ་ག་ཏེ་བྷྱཿཨརྷ་ཏེ་བྷྱཿསཾ་བུདྷྱ་བྷྱཿམྱཀ་སྃ་བུདྷྱ་ན་མ་ཨརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། 
མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོྃ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཨིཊྚེ་བཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ་ཀུ་སུ་མེ། བ་རེ་ཨི་ལི་མི་ལི། ཙི་ཏི་ཛྭ་ལ་མ་པ་ན་ཡ་སྭཱ་ཧཱ། ཤུདྷཱ་ཡ་སྭཱ་ཧཱ། མ་ཧཱ་ཀཱ་རུ་ཎི་ཀཱ་ཡ་སྭཱ་ཧཱ། འདི་གསུངས་ཚེ་ན་ས་ཆེན་ཡང་། །
<pb id="98.280a"/>
རྣམ་པ་དྲུག་ཏུ་གཡོས་པར་གྱུར། །རྩ་བའི་སྙིང་པོ་སྟོང་བརྗོད་པས། །དངོས་གྲུབ་ཅི་དང་ཅི་འདོད་འགྲུབ། །གཞན་ཡང་སྔགས་པས་ཀུན་གྱི་དབུར། །སྔོན་གྱི་ཕྱག་འཚལ་བཞི་པོ་བརྗོད། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཛྙཱ་ན་སཱ་
ག་ར་བཻ་རོ་ཙ་ན་བྱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ་རྡ་ཏེ་སམྱཀ་སྃ་བུདྷཱ་ཡ། ན་མ་སརྦ་ཏ་ཐཱ་ག་ཏཱ་ཨར་ཧ་ཏེ་བྷྱཿ ས་མྱ་ཀ་སྃ་བུདྷེ་བྷྱཿན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། མོ་དྷི་སཏྭ་ཡ་མ་ཧཱ་སཏྭ་ཡ་མ་ཧི་ཀ་རི་ཎི་ཀ་ཡ་ཏདྱ་ཐཱ་ཧ་ར་ཧ་ར་ཨི་ལི་མི་ལི་ཙི་ལི་ཙི་ལི། 
ཁེ་ལེ་ཧ་ལ་སྭཱ་ཧཱ། དཀྱིལ་འཁོར་ནང་དུ་འདུག་པ་ཡིས། །ཆུ་དང་གོས་ལ་བདུན་བདུན་བརྗོད། །ཁྲུས་བྱས་གོས་གོན་ནང་དུ་འཇུག །སྣོད་སོགས་རྫས་གཞན་དག་ཀྱང་བསམ། །ན་མོ་རཏྣ་ཏྲ་ཡཱ་ཡ། ན་མ་ཨརྱ་ཛྙཱ་ན་ས་ག་ར་བཻ་རོ་ཙ་ན་བྱུ་ཧ་
རཱ་ཛཱ་ཡ། ཏ་ཐཱ་ག་ཏཱ་ཡ་ཨརྷ་སྟེམྱཀ་སྃ་བུདྷཱ་ཡ། ན་མ་སརྦ་ཏ་ཐཱ་ག་ཨར་ཧ་ཏེ་བྷྱཿསྃ་མྱཀ་སྃ་བྷུདྷ་ཡ།   ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ་མ་ཧཱ་སཏྭཱ་ཡ་མ་ཧཱ་ཀ་རུ་ཎི་ཀཱ་ཡ་ཏདྱ་ཐཱ། ཨོྃ་དྷུ་རུ་དྷུ་རུ་ཧ་ར་ཧ་ར་སྭཱ་ཧཱ། བདུན་ཕྲག་རེ་རེ་བཏབ་
པ་ཡིས། །སྤོས་བསྲེགས་པ་དང་མར་མེ་སྦར། །ན་མོ་རཏྣ་ཏྲ་ཡཱ་ཡ། ན་མ་ཨརྱ་ཛྙཱ་ན་སཱ་ག་ར་བཻ་རོ་ཙ་ན་བྱུ་ཧ་རཱ་ཛཱ་ཡ་ཏ་ཐཱ་ག་ཏཱ་ཡཱ་ཨར་ཧ་ཏེ་བྷྱཿསམྱཀ་སྃ་བུ་དྷཱ་ཡ་ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ་མ་ཧཱ་སཏྭཱ་ཡ་མ་ཧཱ་ཀ་རུ་ཎི་ཀཱ་ཡ་ཏདྱ་ཐཱ་སི་རི་
སི་རི། དྷི་རི་དྷི་རི་སི་དྷི་རི་སི་དྷི་རི་སྭཱ་ཧཱ། མེ་ཏོག་བྱུག་སྤོས་མེ་ཏོག་ཕྲེང་། །བདུན་བདུན་བརྗོད་ལ་སྐུ་གཟུགས་ལ། །གཏོར་དང་བྱུག་དང་གདགས་པར་བྱ། །ན་མོ་རཏྣ་ཏྲ་ཡཱ་ཡ། ན་མ་ཨརྱ་ཛྙཱ་ན་སཱ་ག་ར་བཻ་རོ་ཙ་ན་བྱུ་ཧ་རཱ་ཛཱ་ཡ་ཏ་ཐཱ་ག་ཏཱ་ཡཱ་ཨར་ཧ་ཏེ་སམྱཀ་སྃ་བུད་དྷཱ་ཡ་ན་མ་ཏ་ཐཱ་ག་ཡཱ་
ཧ་ཏེ་བྷྱཿསམྱཀ་སྃ་བུདྷཱ་ཡ་ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ་མ་ཧཱ་སཏྭཱ་ཡ་མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོྃ་སཱ་དྷེ་སཱ་དྷེ། སོ་ཧི་སོ་ཧི། སོ་དུ་སོ་དུ། བཤོས་གཙང་མེ་ཏོག་འབྲས་བུར་བཅས། །ཉི་ཤུ་རྩ་གཅིག་བརྗོད་ནས་ནི། །ཞལ་
ཟས་དག་གིས་རྣམ་པར་མཆོད། །ན་མོ་རཏྣ་ཏྲ་ཡཱ་ཡ། ན་མ་ཨརྱ་ཛྙཱ་ན་སཱ་ག་ར་བཻ་རོ་ཙ་ན་བྱུ་ཧ་རཱ་ཛཱ་ཡ་ཏ་ཐཱ་ག་ཏཱ་ཡཱ་ཨར་ཧ་ཏེ་སམྱཀ་སྃ་བུདྷཱ་ཡ། ན་མ་ཨརྱཱ་བ་ལོ་ཀི་ཤྭ་རཱ་ཡ་བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ།
<pb id="98.280b"/>
ཏདྱ་ཐཱ། ཨོྃ་ས་མཱ་དྷི་སི། ཙ་ལེ་ཙ་ལེ། ཙུ་རུ་ཙུ་རུ། སུ་རུ་སུ་རུ། མུ་རུ་མུ་རུ་སྭཱ་ཧཱ། མེ་ཏོག་དཀར་པོའི་ཤིང་དུམ་བུ། །སུམ་བཅུ་བཞི་མར་སྦྲང་རྩིར་ནི། །ཞག་གཅིག་སྦངས་ནས་ཉིན་གཅིག་གམ། །ནང་རེ་ནུབ་བར་རེ་རེ་ལ། །སྔགས་རེ་བཏབ་ནས་
བསྲེགས་ནས་གཟོད། །ཅི་དགོས་པ་རྣམས་བསྒྲུབས་ན་འགྲུབ། །ན་མོ་རཏྣ་ཏྲ་ཡཱ་ཡ། ན་མ་ཨརྱ་ཛྙཱ་ན་སཱ་ག་ར་བཻ་རོ་ཙ་ན་བྱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ་རྷ་ཏེ་སམྱཀ་སྃ་བུདྷཱ་ཡ། ན་མ་སརྦ་ཏ་ཐཱ་ག་ཏཱ། ཨར་ཧ་ཏེ་བྷྱཿསྃམྱཀ་སྃ་བུདྷ་ཡ།
ན་མ་ཨཱརྱ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོྃ་ཨི་ལི་མི་ལི། པི་ལི་ཏི་ལི། ཙི་ལི་ཏི་ལི་སྭཱ་ཧཱ། ཆུ་འམ་ཐལ་བ་ཡུངས་ཀར་ལ། །ལན་བདུན་སྔགས་ནས་ཕྱོགས་བཞིར་གཏོར། །ས་ཕྱོགས་ཉེ་
རིང་གང་དུ་ཡང་། །མཚམས་གཅོད་པ་ཡི་མཆོག་ལགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨརྱ་ཛྙཱ་ན་སཱ་ག་ར་བཻ་རོ་ཙ་ན་བྱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ་རྷ་ཏེ་ས་མྱཀ་སྃ་བུདྷཱ་ཡ་ན་མ་སརྦ་ཏ་ཐཱ་ག་ཏེ་བྷྱཿ ས་མྱཀ་སྃ་བུདྷཱ་བྷྱཿ
ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོྃ་བི་ཏི་བི་ཏི། ཏི་ཊེ་ཏི་ཊེ། བེ་དེ་བེ་དེ། ཀ་ཙ་ཀ་ཙ། བྷ་ག་བཱན། ཨརྱ་བ་ལོ་ཀི་ཏེ་ཤྭ་རཱ་ཡ། སརྦ་སཱ་དྷ་ནཱྃ་སྭཱ་ཧཱ། སྐུ་སོགས་སླར་ཡང་སྤྱན་དྲང་དང་། །
རང་ཉིད་གནས་ནས་ལྡོག་དོན་ཕྱིར། །ཆུ་ལ་ལན་བདུན་བཏབ་པ་ཡིས། །བཀྲུས་ནས་དགོངས་པ་དེ་དག་འགྲུབ། །ན་མོ་རཏྣ་ཏྲ་ཡཱ་ཡ། ན་མ་ཨརྱ་ཛྙཱ་ན་སཱ་ག་ར་བཻ་རོ་ཙ་ན་བྱུ་ཧ་རཱ་ཛཱ་ཡ་ཏ་ཐཱ་ག་ཏཱ་ཡ་རྷ་ཏེ་ས་མྱཀ་སྃ་བུདྷཱ་ཡ། ན་མ་སརྦ་
ཏ་ཐཱ་ག་ཏ་ཨར་ཧ་ཏེ་བྷྱཿ  སམྱཀ་སྃ་བུདྷ་ཡ།  ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ་མ་ཧཱ་སཏྭཱ་ཡ་མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོྃ་བཛྲ་ཧཱུྃ་ཧྲིཿཧོ། འཇིག་རྟེན་འཕོ་ལ་རབ་དགའ་བས། །ཟས་སྐོམ་བྱིན་གྱིས་བརླབས་པའི་སྔགས། །
དེ་ནས་བཅོམ་ལྡན་ཐུབ་པ་ཆེས། །ཏིང་ངེ་འཛིན་ལ་སྙོམས་ཞུགས་ནས། །སྐུ་གསུང་ཐུགས་ཀྱི་རྡོ་རྗེ་ལས། །མགོན་པོ་ཞལ་ནི་བཅུ་གཅིག་པ། །རྩ་བའི་རིག་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨརྱ་ཛྙཱ་ན་སཱ་ག་ར་
<pb id="98.281a"/>
བཻ་རོ་ཙ་ན་བྱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། རྷ་ཏེ་སམྱཀ་སྃ་བུདྷཱ་ཡ། ན་མ་སརྦ་ཏ་ཐཱ་ག་ཏ་ཨར་ཧ་ཏེ་བྷྱཿ སམྱཀ་སྃ་བུདྷ་ཡ།  ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ན་མ་སརྦ་
བྱུ་ཧ་བི་ཧི་སརྦ་ཨ་ཧྃ་བུདྷོ་པྲ་བ་ས་ཀེ་སཾ་གྷེ་བྷྱོཿན་མ་ཨརྱ་ཛྙཱ་ན་ས་ག་ར་བཻ་རོ་ཙ་ན་ན་མ་སརྦ་ཡ། ན་མ་སརྦ་ཏ་ཐཱ་ག་ཏཱ་ཡ། ཨར་ཧ་ཏེ་བྷྱཿསམྱཀ་སྃ་བུདྷཱ་ཡ། མ་སརྦ་ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། 
ཨ་བྷ་ཡ་དྷ་ན་སརྦ་པ་ཏ་གྷ་ར་ཏྭཱ་ན་ཀ་རཾ། སརྦ་ཨརྱ་ཡ་གྷ་བ་པཉྩ་པྲ་ཤ་མ་ན་ཀ་རྃ་སརྦ་བི་ཤུདྷ་ཀཱ་ལ་ཧི་གྷ་བ་ཧ། བི་ག་ཧ། པྲ་མ་ཎ་ཀ་རྃ་སརྦ་པཱ་པྃ་ནཱ་ཤ་ཡ་ཀ་རྃ་ སརྦ་བྷྱ་ད་བེ་ཏ་ལ། པི་ཤ་མརྷེ་ན། དུར་སྭ་པ་ན། དུརྞ་མི་ཏྃ། 
སརྦ་བིགྷྣྃ་བི་ན་ཡ་ཀཱྃ། བོ་དྷི་སཏྭཱ་ཀ་རྃ། པ་ར་ཙ་ཀྲ། དུར་བྷེ་ཀྴ། ཤ་ཀེ་བྷ་ཡ་ནི་ས་ར་ཀ་རཾ། སཱ་དྷེ་བ། ན་ཡཀྴ་གྃ་དྷརྦ་ཨ་སུ་ར་ག་རུ་ཊ་ཀིནྣ་ར་མ་ཧོ་ར་གེ་སརྦ་ཙྪེ་ན་ད་ཀ་རཾ། སརྦ་པི་ཤཱ་ཙེ་ཀེ་ཊ་བྷ། སུ་ཀྵ་དྷ་གྷ་དྷ། ཀྲཙྪ་ཀ་ལི་ར། བེ་ཊ་ལེ། 
ཨ་མྃ་གྷ་ལ་བི་ནཱ་ཤ་ཀཱ་རཱ་ཡ། ན་མོ་ནཱ་ཐ་མ་ཧཱ་ཀཱ་རུ་ཎཨེ་ཀ་ད་ས་མུ་ཁ་སྭ་ཏྲ་ས་བྷུ་ཛེ་སྭཱ་ཧཱ། སྲེ་ན་ཊྃ། ཏདྱ་ཐཱ། ཨོྃ་ཛ་གི་རི། ཡུ་ད་ཙི་ཧཱ་ར་ཎི། པི་ཙོ་ཏྲ་མུ་ཁི་ཨེ་ཀ་སུ་མུ་ཁ། སརྦ་སྃ་གྷ་མ་ཧཱ་རཱ་ཎི་ཛ་མུ།  ས་ཧ་སྲ་བྷུ་ཛ་མ་ཧཱ་ནི་ཏྲི་མ་ཧཱ་
ཤྲི་ནི་ན་ལཾ་ཀཱ་ར། མ་ཎི་ཀུཎ་ཌ་ཡ་སན་དྷ་ཧཱ་ས་ནཏྟེ། བི་ཙིཏྟྲ་མུ་ལ་དྷ་རེ། ཙན་དྲ་སཱུརྱ། ཨ་ཏི་ར་ཀེ།  ཨཱ་ཀཱ་ཤ་ག་ག་ན་ཙ་རེ་ནེ། མྃ་གྷ་ལ་ཤ་རི་ཛཱི་མུ་ཏེ་བེ་པིཏྟ་པི་ན་མཾ་གྷ་ལེ་བྷུ་རི་མི་ཏྲ་ཀཱ་ར་ནེ་ཙུ་རུ་ཙུ་རུ་ཤྭེ་ཏ་བཱ་དེ་མུ་རུ་མུ་རུ་ཤཏྟ་ཨ་བ་ན
ཏྟེ། ཧུ་རུ་ཧུ་རུ། བ་བིཏྟྲ་མུ་ཁི་ཀུ་རུ་ཀུ་རུ་ཙི་ཏྟྲ་མུ་ཁི་ཨ་དི་དྱ་པ་ཤཱ་པ་ར་ཎི་ནི། ཛཾ་བྷ་ནི། མང་གྷ་དྷ་ནི། མང་ག་དྷ་ནི། སརྦ་པཱ་ཎི་ནི། སརྦ་བིརྱ་རམྦྷེ། མ་ཧཱ་ནི། ཨ་མོ་གྷ་པ་ཤ་ཧསྟ། སརྦ་བྷ་ཡ་པི་ཡོ་ན་རི་ཙ་རི། ཨགྣི་བི་ཤྭ། ཨུ་ཏ་ཀ་པཱ་ཡ། པྲ་ཤ་མ་
ནི། ཀ་ཁོར་ད་ནི་བཱ་ན། ཨོྃ་ཧི་རི་ཧི་རི། ཛ་ཡ་ཀ་རི། བ་ལ་ཀ་རི། ད་ན་ཀ་རི། ཏི་ཙསྐ་ཀ་རི། བྷི་བ་བྷི། པྲ་ཤ་མ་ཎི། ཡུད་དྷ་ནི་པ་ར་ཙཀྲ་པྲ་པར་སྱཿབི་ན་ནི། མུ་དོཏྟེར་ནི་པྲ་བྷུ་ན་བྷེ་ལ། མ་ཎི། མ་ཧཱ་མ་ཎི་མ་ཎི་དྷ་རེ་ཏྲཻ་ལོ་ཀྱ་ཀ་རི་ཏི་པུརྞ་ཀ་ར་བི་དཾ་དཾ་ས་ནི།
<pb id="98.281b"/>
བ་ར་བྷེ་ན། པིཏྟྲ་པཱ་ཎི་ནི། སརྦ་གྲྀརྱ་ཀརྨ་ཎི་སུ་ད་ནི། སརྦ་བྱ་དྷི་ན། པྲ་ཤ་མ་ཎི་སྭཱ་ཧཱ། ཨོྃ་ཙི་ལི་ཙི་ལི་སྭཱ་ཧཱ། མི་ལི་མི་ལི་སྭཱ་ཧཱ། སི་ལི་སི་ལི་སྭཱ་ཧཱ། ཙི་ལི་ལི་ཙི་ལི་ལི་སྭཱ་ཧཱ། །ཙིནྡྷ་ལི་མ་ཏི་ནི་སྭཱ་ཧཱ། ཨ་ད་ཀེ་ཤ་པིཾ་ཀ་ཀེ་ཏོ་དྷེ་མུ་ཁི་ཁི་སྭཱ་ཧཱ། ཨོྃ་
ཀ་ར་ཀ་ར། ཙ་ར་ཙ་ར། ས་ར་ས་ར། སི་རི་སི་རི། སུ་རུ་སུ་རུ། མུཉྩ་མུཉྩ་མུཉྩ་ཡ་མུཉྩ་ཡ། པྲ་ཤ་མཱ་ཡ། པྲ་ཤ་མཱ་ཡ། ཡུ་དོ་དྷཱ་ར་ཎཱི་ཕཊ། ཙིནྡྷ་ནིར་མཱ་ལ། ཀ་རི་ཕཊ། ཨ་སུ་ར་ནཱ་ར་ཀི་ཏི་ཧ་ཕཊ། ཛ་ཡ་ཀ་རི་ཕཊ། སྐ་ཏི་རི་ཕཊ། ས་ཧ་སྲ་བྷུ་ཛེ་
ཕཊ། སརྦ་སྲ་ནེ་ཏྲེ་ཕཊ། སརྦ་བྷ་དྲ་དྷ་ར་ན་མ་ས་ཏྲི་ཏེ་ཕཊ། སརྦ་བྷ་ཡ་བི་མོ་ཀྵ་ཎི་ཕཊ། མ་ར་ཙ་ཀྲ་ན་པ་ར་ར་ནི་ཕཊ། པ་ར་ས་ནྱ་སི་གྲུ་པ་ཎི་ཕཊ། སརྦ་ཀྲྀ་ཏྱ་ཀ་མ་སི་དུ་ནི་ཕཊ། སརྦ་བྱ་དྷི་པྲ་ཤ་མ་ནི་ཕཊ། སརྦ་བྱ་དྷི་བི་ནཱ་ཤ་ཡ་ཕཊ། སརྦ་
གྲ་ཧོ་ཙྪིནྡྷ་ནི་ཕཊ། རཀྵ་རཀྵ་མྃ། སརྦ་བུད་དྷ་བོ་དྷི་སཏྭཱ་ནཱྃ་ས་པ་ར་ས་པ་ར། ནཾ་ཏེ་ཙ་ཤ་རི་ས་མ་ནཱྃ། སརྦ་པྲ་ཡ་པྲ་ཏེ་བྷྱཿསརྦ་ཡུཏྟེ་བྷྱཿདུས་ཏྲི་ཏེ་བྷྱཿསརྦ་ཏྲིཏྟ་ཀཱ་ཁོར་ད། སརྦ་བི་ཤེ་བྷྱཿ ས་ཀཱ་ཡ་བཱཀྩིཏྟ་སི་ཙེ་བྷྱཿརཀྵ་རཀྵ་མྃ་སྭཱ་ཧཱ། 
ས་ཧ་སྲ་བྷུ་ཛེ། ས་ཧ་སྲ་ནེ་ཏྲ། ཨེ་ཀ་ད་ཤ་མུ་ཁི། ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། སིདྡྷྱ་ན་ཏུ་མེ་མནྟྲ་པ་དཱཿནི་སྭཱ་ཧཱ། རྗེ་བཙུན་ཞལ་ནི་བཅུ་གཅིག་པའི། །སྔགས་འདི་མོན་ཏན་
མཐའ་ཡས་ཏེ། །གང་ལ་འདི་ནི་གཙུག་ཏོར་དུ། །ཡིད་བཞིན་ནོར་བུ་ཐོགས་དང་མཚུངས། །འཆང་དང་ཀློག་པར་བྱེད་པ་དེས། །མཐའ་ཡས་ཡོན་ཏན་རྙེད་པར་འགྱུར། །ནད་དང་གདོན་རྣམས་སེལ་བ་དང་། །ཁྱད་པར་དུ་ནི་སྡིག་
ཀུན་འབྱང་། །བ་དཀར་མོ་ཡི་བདུད་རྩི་ལྔས། །མཎ་ཌལ་འཇམ་པོ་ལྔ་བྱུགས་ལ། །གཙང་སྦྲ་ལྡན་པས་དབུས་སུ་ནི། །ཤིང་སྐུ་རིང་བསྲེལ་ལྡན་པ་བཞག །གཞན་ཡང་རིང་བསྲེལ་ལྡན་པ་ཡི། །སྐུ་གདུང་བཞི་ནི་ཕྱོགས་བཞིར་ཏེ། །
ཚད་ལྡན་པ་ཡི་བུམ་པ་ནི། །ལྔ་པོ་དབུས་དང་མཚམསུ་སྟེ། །རིགས་ལྔའི་མདོག་དང་ཕྱག་རྒྱ་ཅན། །སྣ་ཚོགས་རྒྱན་དང་མཆོད་པ་དང་། །སྲད་བུ་ཐ་དད་བྲེ་བར་བྱ། །ཅི་འདོད་ཕྱག་རྒྱ་བྲི་བྱས་ཏེ། །ཚེས་གཅིག་ནས་ནི་བཅུ་བཞིའི་བར། །
<pb id="98.282a"/>
འདོད་ལ་དམིགས་ནས་སྔགས་བརྗོད་དེ། །བཞི་ཁྲི་རྫོགས་ནས་བཅྭ་ལྔ་ལ། །འདོད་པ་གསོལ་གདབ་ཁྲུས་བྱས་ནས། །ཅི་འདོད་མྱུར་དུ་འགྲུབ་པ་དང་། །བདུད་དང་བར་དུ་གཅོད་པ་དང་། །རྣམ་པར་འཚེ་དང་མི་མཐུན་པ། །ཁྲུས་ཀྱིས་
ངེས་པར་སེལ་བར་འགྱུར། །སྔགས་བརྗོད་ཡོན་ཏན་མཐའ་ཡས་རྣམས། །བསྡུས་ནས་སྒྲུབ་པོ་བློ་ལྡན་འགྱུར། །མགོན་པོ་སྤྱན་རས་གཟིགས་དབང་གི །སྔགས་གང་བརྗོད་པ་ཙམ་ལ་ཡང་། །གཤིས་ངན་ཤི་བ་བཅུ་ལྔ་མེད། །
སྐྱེ་བཟང་བཅྭ་ལྔ་ཐོབ་པར་འགྱུར། །མུ་གེ་རྒྱལ་པོའི་ཆད་པ་དང་། །དུག་དང་མཚོན་དང་གཡུལ་འགྱེད་དང་། །སྟག་སོགས་སྦྲུལ་སོགས་གཅན་ཟན་གདུག །དུག་ཅན་ཟས་དང་མེ་ཆུས་འཆི། །སྲོག་ཆགས་མདུན་དུ་ཉལ་ཉེས་དང་། །
གཡེང་བྱེད་དང་ནི་ལྷ་འདྲེས་གཙེས། །གསོར་མི་རུང་དང་བདག་ལྕེབ་རྣམས། །དེ་ལ་ནམ་ཡང་མི་འཇིགས་སོ། །རྒྱལ་པོ་ཆོས་ལྡན་ཡུལ་སྐྱེ་ཞིང་། །འཕགས་པ་བཞུགས་དང་དུས་བཟང་ཡུལ། །བཤེས་གཉེན་བཟང་དང་དབང་པོ་ཚང་། །
དགེ་ལ་དགའ་ཞིང་ཚུལ་ཁྲིམས་ལྡན། །བྲན་ཁོལ་བཟང་ཞིང་ནོར་མང་རྟག །གཞན་གྱིས་དབུལ་ཞིང་དགོས་འདོད་སྦྱོར། །སེམས་བདེར་འཇིག་རྟེན་སྐྱོང་བས་བསྲུང་། །སངས་རྒྱས་ཞལ་མཐོང་དོན་ཟབ་བརྟགས། །གཞན་ཡང་དམན་
ལ་བྱམས་སེམས་བསྐྱེད། །སྙིང་རྗེ་མཆི་མ་འཁྲུག་པ་དང་། །ཡོན་ཏན་དྲན་ནས་སྤྲོ་བ་དང་། །དཀོན་མཆོག་གསུམ་ལ་དད་པ་དང་། །ཕུལ་དུ་བྱུང་བའི་བློ་ཡིས་འཕེལ། །ཚུལ་བཞིན་མ་ཡིན་ཡིད་བྲལ་དང་། །བཀའ་ལུང་སྡེ་སྣོད་དང་བ་རྣམས། །
ཡང་ནས་ཡང་དུ་སྐྱེ་བར་འགྱུར། །ཇི་ལྟར་སྤྲོས་པའི་གནས་མཐོང་ན། །སྔགས་འདིས་རང་བཞིན་མེད་པར་བྱས། །ཨོྃ་སྭ་བྷཱ་བ་ཤུད་དྷཿསརྦ་དྷརྨཱཿསྭ་བྷཱ་བ་ཤུད་དྷོ་དྷ་ཧྃ། འཛིན་པ་དྲག་པོའི་བློ་བྱུང་ཚེ། །སྔགས་འདིས་སྟོང་པ་ཉིད་དུ་བྱ། །
ཨོྃ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ་ཧྃ། གང་གིས་ལུས་ངག་ཡིད་གཡོ་ན། །སྔགས་འདིས་བརྟན་པར་བྱིན་གྱིས་བརླབས། །ཨོྃ་སརྦ་ཏ་ཐཱ་ག་ཏ་ཀ་ཡ་བཱཀ་ཙིཏྟ་བཛྲ་སྭ་བྷ་བ་ཨཱཏྨ་ཀོ་ཧྃ། གང་ལ་གནོད་ཡོད་སེམས་ལྡན་དང་། །
<pb id="98.282b"/>
ངང་གིས་ས་གཞི་བགེགས་ཡོད་པ། །བསལ་ཕྱིར་སེང་ལྡེང་དཀར་པོ་ནི། །བྲག་ལ་སྐྱེས་ཤིང་གཞོན་པ་ལས། །སོར་དྲུག་ཚད་ལྡན་ཕུར་བུ་ནི། །བརྗིད་ལྡན་རྩེ་མོ་རྣོ་དབལ་ཅན། །མགོ་བོ་རྐེད་པ་རྒྱ་མདུད་ཚུལ། །སོར་ཚད་
ཕྱེད་ཕྱེད་ལྡན་པ་ལ། །ཟུར་ནི་བཅུ་དྲུག་རྐེད་པ་ལ། །སོར་གཉིས་ཟུར་བརྒྱད་ལྡན་པའོ། །སོར་གསུམ་ཟུར་གསུམ་རྩེ་རྣོ་བ། །དཔལ་མཐོ་ཅུང་ཟད་པར་རེག་པ། །ངོས་དང་སྐབས་ནི་ཟབ་པ་སྟེ། །སྔགས་ཀྱི་བྱིན་
བརླབས་ལྡན་པ་བརྒྱད། །ཁང་པའི་ཟུར་དང་ཕྱོགས་བཞི་པོར། །གཡས་སུ་ཕྱོགས་པར་གཟུགས་པར་བྱ། །ན་མོ་རཏྣ་ཏྲ་ཡཱ་ཡ། ན་མ་ཨརྱ་ཛྙཱ་ན་སཱ་ག་ར་བཻ་རོ་ཙ་ན་བྱུ་ཏ་རཱ་ཛཱ་ཡ། ན་མཿསརྦ་ཏ་ཐཱ་ག་ཏ་ཨར་ཧ་ཏེ་
བྷྱཿ ས་མྱཀ་སྃ་བུད་དྷཱ་ཡ། ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མཤྩཎ་ཊ་བཛྲ་ཀྲོ་དྷཱ་ཡ་ཧུ་ལུ་ཧུ་ལུ། ཏིཥྛ་ཏིཥྛ། བན་དྷ་བན་དྷ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། 
ཨ་མྲི་ཏེ་ཧཱུྃ་ཕཊ། ལྟས་ངན་ཐམས་ཅད་འཇོམ་པ་དང་། །གནས་ཁང་བྱིན་གྱིས་བརླབ་པ་དང་། །ཚེ་དང་ལོང་སྤྱོད་རྟག་པ་དང་། །དལ་འབྱོར་ཕུན་སུམ་ཚོགས་པ་དང་། །དང་པོ་ཐལ་མོ་སྦྱར་བྱས་ཏེ། །ཕྱིས་ནི་ལག་གཡོན་
སྡིགས་མཛུབ་བཅས། །ཨོྃ་དང་ཨ་ལ་ལ་ལ་ཧོ། །ཞེས་བརྗོད་རྔམ་ཅིང་ཁང་པ་ཡི། །ནང་དུ་འཇུག་པ་ཁྲོ་བོར་བཅས། །དེ་ནས་ཧཱུྃ་སྒྲས་སེ་གོལ་གཏོགས། །དེ་ནས་ཨོྃ་ཨཱཿབཛྲ་དང་། །སྠ་ན་པཱ་ཎི་བྷྱཿཨ་ཧྃ། །རཀྵ་
རཀྵ་ཧཱུྃ་ཕཊ་བརྗོད། །ཤིན་ཏུ་འཇམ་པའི་སྟན་ལ་ནི། །རྡོ་རྗེ་སྐྱིལ་དཀྲུང་གིས་གནས་ནས། །བསྲང་ཏེ་མིག་ནི་སྣ་རྩེར་ཕབ། །དལ་བའི་རླུང་ལྡན་རྐན་ལ་ནི། །ལྕེ་ནི་ཅུང་ཟད་རེག་པར་བྱ། །ལྟེ་བ་ཅུང་ཟད་འཁུམ་པ་ཡིས། །
སེམས་ནི་བག་ཡོད་གནས་པར་བྱ། །རྟག་པ་མ་ཡིན་མི་རྟག་མིན། །གཙང་མ་མ་ཡིན་མི་གཙང་མིན། །བདེ་བ་མ་ཡིན་སྡུག་བསྔལ་མིན། །བདག་དང་ངར་མིན་བདག་མེད་མིན། །བླང་དང་དོར་བའི་འཇིག་ཚོགས་མིན། །སེྃས་མ་
<pb id="98.283a"/>
ཡིན་ཞིང་སེམས་བྱུང་མིན། །ཕུང་ཁམས་སྐྱེ་མཆེད་མེད་མ་ཡིན། །ཡིད་མིན་རྟག་མིན་མི་རྟག་མིན། །མུན་པ་མ་ཡིན་ཤེས་རབ་མིན། །འགྲོ་མིན་འོང་མིན་གནས་མ་ཡིན། །སྣ་ཚོགས་སྤྲིན་གློག་དུ་མ་ནི། །འདོད་གཟུགས་དུ་
མ་བསྒྱུར་བྱེད་པ། །མཁའ་བྱུང་ནམ་མཁའ་ལ་ནི་ཐིམ། །འགྲོ་འོང་སྟོན་པ་འདོད་བསྐུལ་བབ། །མེད་མོད་ན་ཡང་དེ་ལྟར་སྤྱོད། །ཡུལ་གྱིས་མ་སྐྱེས་དབང་པོ་མིན། །དུས་ཀྱིས་མ་ཡིན་གཏན་གྱིས་མིན། །རྒྱུ་དང་དེ་བཞིན་རྟེན་གྱིས་
མིན། །གནས་སྐབས་གཞན་ཡང་དེ་ལ་མེད། །དེ་ལ་སེམས་དཔའི་སེམས་ཉིད་ཀྱང་། །གང་ནས་མ་འོངས་གར་མི་གནས། །གར་ཡང་མ་སོང་བརྟག་ན་སྟོང་། །བརྟག་པར་བྱེད་པ་རྟོག་པ་ཙམ། །དངོས་རྣམས་བརྟག་པ་མིང་ཙམ་
སྟེ། །ཀུན་རྫོབ་ཙམ་དུ་མིང་ཡིག་ལ། །བརྟེན་ནས་རང་གི་སེམས་བཟུང་ན། །དྲོད་ཀྱི་བཞི་པ་དང་པོར་བཟུང་། །ཕྱུང་བའི་གཉིས་པ་དེ་ལ་བརྟེན། །དེ་ལ་དང་པོ་གཉིས་པས་བསྐོར། །དང་པོའི་བཅྭ་ལྔས་མནན་པས་སྟེ། །བཅུ་དྲུག་པ་
ནི་གྲོགས་སུ་བཞག །ཡི་གེ་དྲུག་ལ་གྲུབ་པ་ནི། །སངས་རྒྱས་དྲུག་གི་རང་བཞིན་ཏེ། །འོད་ཟེར་རྣམ་པ་དྲུག་ཏུ་བཅས། །རླུང་དྲུག་གིས་ནི་དབང་བྱས་ནས། །ཡུལ་ནི་རྣམ་པ་དྲུག་ལ་འཇུག །ཡུལ་དྲུག་དག་གིས་དབང་བྱས་ནས། །
ཉོན་མོངས་རྣམ་པ་དྲུག་དང་བཅས། །ཉོན་མོངས་རྒྱས་པར་འགྱུར་བ་ཡིན། །ཕུང་པོ་རྣམ་པ་དྲུག་དང་ལྡན། །ཕུང་པོ་གྲངས་ཀྱི་དབྱེ་བས་ནི། །ཡན་ལག་དྲུག་དྲུག་འཕེལ་བར་འགྱུར། །ཡན་ལག་རྫོགས་པའི་གྲིབ་མར་ནི། །རང་
བཞིན་དག་པའི་སེམས་སྒྲིབ་བྱེད། །སྒྲིབ་གཉིས་གོ་བས་འཐུག་པོ་ནི། །བསལ་དཀའི་རི་བོ་དང་བཅས་པ། །རྟག་ཆད་གནསུ་ཞུགས་པའོ། །སྲོག་རྩོལ་བསྡམ་པའི་སྦྱོར་བ་ཡིས། །ཕྱི་རོལ་སྣང་བ་ནུབ་པར་འགྱུར། །རྩོལ་དང་བྲལ་
ནས་དགའ་སྐྱེ་སྟེ། །ཡི་གེ་ལ་ནི་སེམས་གནས་འགྱུར། །ཡི་གེ་གསལ་བའི་འོད་ཟེར་ནི། །བ་སྤུ་ཁུང་རྣམས་ཐཾད་ནས། །སེམས་དང་བཅས་པ་ལྡང་འཇུག་སྟེ། །སླར་ཡང་ཐིག་ལེ་བསྡུས་ནས་ནི། །ཡི་གེ་ཉིད་ཀྱང་མི་དམིགས་སོ། །
<pb id="98.283b"/>
འཛིན་པ་དེ་ལས་ཐོས་ནས་ཀྱང་། །སྒྱུ་མའི་རྣམ་པ་རྗེས་དྲན་བྱ། །དེ་ལ་གོམ་ནས་ཏིང་འཛིན་ནི། །ཉམས་པ་མེད་པར་ཐོབ་པར་འགྱུར། །ཏིང་འཛིན་དེ་བརྟན་གྱུར་ནས་ནི། །ལུས་འདིས་རིག་པ་འཛིན་པ་འཐོབ། །རིག་འཛིན་
དེ་ལ་གནས་ནས་ནི། །བླ་མེད་བྱང་ཆུབ་དེ་ཐོབ་འགྱུར། །སྐད་ཅིག་དེ་ལ་དངོས་རྣམས་ནི། །ནམ་མཁའ་ལྟ་བུར་དག་ནས་ཀྱང་། །མཁའ་ལྟར་ཀུན་ལ་ཁྱབ་པར་སྤྱོད། །རྟེན་ནི་སྤྱན་རས་གཟིགས་དབང་སྟེ། །ལུས་ནི་འཕགས་
པ་འཇམ་དཔལོ། །ཡན་ལག་ཕྱག་ན་རྡོ་རྗེ་སྟེ། །མགོ་དང་བྲོད་ནི་མ་ཕམ་པ། །གཙུག་ཏོར་སྒྲིབ་པ་རྣམ་སེལ་ཉིད། །ཉི་ཟླ་ཀུན་ཏུ་བཟང་པོ་སྟེ། །ས་ཆུ་མེ་རླུང་ནམ་མཁའ་དང་། །རྣམ་ཤེས་ཉིད་དང་བཅས་པའོ། །ཐམས་ཅད་དབྱེར་མེད་
འགྱུར་བ་སྟེ། །བསམ་གཏན་ལ་ནི་གནས་པའི་ཕྱིར། །སྩལ་རྣམས་སོ་སོར་བསྡུ་བར་བྱ། །སེམས་གློང་བས་ནི་ངེས་པར་འགྲུབ། །འདས་དང་མ་འོངས་ད་ལྟར་གྱི། །དུས་ནི་རྟག་པ་མ་ཡིན་ཏེ། །མི་རྟོག་སེམས་ཉིད་འབྲེལ་གྱུར་ནས། །དུས་
ལ་ཐ་དད་མི་རྟོག་གོ །ཉི་མའི་འཁོར་ལོ་ཆུ་རྒྱུན་དང་། །ནམ་མཁའི་ཕྱོགས་ན་ཇི་ལྟ་བར། །སེམས་ཀྱང་སེམས་ཀྱིས་བཙལ་བར་བྱ། །གཞན་ནི་གོ་སྐབས་མི་བྱེད་དོ། །འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་
ཀྱི་རྒྱལ་པོ་པད་མ་དྲ་བ་ཞེས་བྱ་བ་ལས། ཐུན་མོང་གི་སྔགས་བྱུང་བའི་ལེའུ་སྟེ་བཞི་པའོཾ།།  །།<head n="2" t="ལེའུ་ལྔ་པ།  གཟུགས་བརྙན་འབྱུང་བ།" type="lewu" zh="91.878"/>དེ་ནས་དྲང་སྲོང་གནས་ནས་ནི། །སྣ་ཚོགས་གཟུགས་ལྡན་ཞེས་བྱ་བ། །བསྐལ་པ་དུ་མར་སྦྱངས་པ་ཡི། །བྱང་ཆུབ་སེམས་དཔའ་རིག་འཛིན་
ཞིག །རྒྱ་ཆེར་རང་གི་འཁོར་བཅས་ལ། །དཀྱིལ་འཁོར་དྲུང་དུ་ལྷག་ནས་ནི། །རྨད་བྱུང་ཆེན་པོའི་ཚོགས་ཀྱིས་མཆོད། །ཕྱག་འཚལ་བསྐོར་བ་དུ་མ་བྱས། །ཐལ་སྦྱར་འཛུམ་པའི་མདངས་ཀྱིས་ནི། །སྟོན་པ་ལ་ནི་འདི་སྐད་གསོལ། །
ཨོྃ་མཐའ་ཡས་སྤྲོས་པ་ཉེར་ཞི་ཞིང་། །ཞི་མཛད་དུལ་ཞི་རབ་སྤྱོད་མཛད། །རྟོག་བཅོམ་རྟོག་མཁྱེན་རྟོག་ཡོངས་ཞུགས། །ཡེ་ཤེས་ཀུན་རྒྱལ་ཕྱག་འཚལ་ལོ། །ཞི་ལས་ཞི་གྱུར་མཐའ་འབྱུང་བ། །ཆོས་རྣམས་ཀུན་མཆོག་ཞི་ཆོས་ཆེ། །
<pb id="98.284a"/>
སྤྲོས་མེད་ལས་སྤྲོས་དཀར་བཅུ་བྱ། །མཐའ་ཡས་ཆོས་ལ་ཕྱག་འཚལ་ལོ། །འགྲོ་འགྱུར་གྲོལ་མཛད་དག་པ་ཆེ། །དག་པར་སྤྱོད་པ་གཙང་མ་མགོན། །ཚོགས་རྫོགས་ཚོགས་ལྡན་ཚོགས་སྤྱོད་རྒྱལ། །ཚོགས་རྟག་བདག་ཉིད་ཕྱག་
འཚལ་ལོ། །རབ་མཛེས་ཐུགས་རྗེའི་ཉི་མས་བརྒྱན། །འཇིག་རྟེན་རབ་གསལ་མཛད་པའོ། །རྟག་པ་དོན་ཆེན་རྟག་ཞུགས་ལ། །མགོན་པོ་སྤྱན་རས་གཟིགས་ཕྱག་འཚལ། །ཁམས་གསུམ་བག་ཆགས་ཀྱིས་དཀྲུགས་པ། །ཐིབས་པོའི་
ལིང་ཏོག་ཞུགས་པ་རྣམས། །མངོན་དུ་སྣང་བར་བརྗོད་པ་དང་། །སེམས་ལ་གསལ་མྱུར་ཤིན་ཏུ་དགའ། །མངོན་སུམ་མེད་ལ་བརྗོད་བྲལ་ཡང་། །ལྐོག་ཏུ་གྱུར་པ་སྨོས་ཀྱི་དགོས། །ལྐོག་དོན་མངོན་དུ་བྱེད་པ་ལ། །ཕྱག་རྒྱ་དང་ནི་འདྲ་འབག་ཆོག །
མངོན་སུམ་ཐོབ་ལྡན་མིང་ནས་ཀྱང་། །དོན་ལ་སེམས་ཀྱིས་གསལ་བ་སྐྱེ། །དོན་གང་ཡང་ཡང་གོམས་པ་ལས། །སེམས་ཀྱི་འཇག་པ་རྟོག་པ་སྟེ། །དེ་བསལ་མི་རྟོག་བློ་འབྲས་བུ། །སྒོམ་པའི་ཕ་རོལ་ཕྱིན་པའོ། །བློ་དམན་རྣམས་ཀྱི་འཇུག་པ་དང་། །འབྲིང་
པོ་འགྲོ་བར་བྱ་ཕྱིར་དང་། །རྣོན་པོ་རྫོགས་སངས་རྒྱས་འགྱུར་ཕྱིར། །གཟུགས་བརྙན་བྱུང་ཚུལ་བཤད་དུ་གསོལ། །མྱུར་དུ་འཇུག་དང་གྲོལ་བ་དང་། །མྱུར་དུ་བྱང་ཆུབ་ཆེར་འགྱུར་ཅིང་། །གཟུགས་བརྙན་དགེ་བའི་ཚུལ་འབྱུང་ཅན། །འདྲེན་པས་དེ་
རིང་བཤད་དུ་གསོལ། །མཁའ་སྤྲིན་རྟག་པ་མེད་པ་ལ། །མཚན་མར་གཟུང་དུ་མེད་པ་ལྟར། །རྣམ་རྟོག་གིས་དཀྲུགས་སེམས་ལ་ནི། །སུ་ཞིག་མཚན་མར་འཛིན་པར་འགྱུར། །དམིགས་པའི་མཚན་མ་གསལ་བྱེད་པ། །གཟུགས་བརྙན་
ཚད་དང་ལྡན་པ་སྟེ། །ལེགས་པར་འགྱུར་བའི་ཡིད་འཇུག་ཅིང་། །བྱིན་བརླབས་ངེས་པར་འཇུག་པར་འགྱུར། །དེ་ནས་བཅོམ་ལྡན་འདྲེན་པ་གཙོས། །ལྗགས་ཀྱི་དབང་པོ་རབ་བཀྲམ་ནས། །གཟུགས་བརྙེན་དགེ་བའི་ཚུལ་བྱུང་བ། །ང་ལས་
ཉན་པར་བརྩོན་པ་ནི། །ལེགས་པ་ལྷ་ཡི་དྲང་སྲོང་མཆོག །རིག་འཛིན་བྱང་ཆུབ་སེམས་ཁྱོད་ལེགས། །རྩེ་གཅིག་སེམས་ཀྱིས་ཉན་ནས་ཀྱང་། །ལེགས་པར་གསུང་པ་ཡིད་ལ་ཞོག །ཁྱོད་ལ་ཡང་དག་བཤད་བྱ་བ། །བྱིན་བརླབས་
<pb id="98.284b"/>
དགྱེས་པའི་གཟུགས་བརྙན་ནི། །ཚོན་གྱིས་རིས་སུ་བྲིས་པ་འམ། །རིན་ཆེན་རིགས་སམ་ས་རྡོ་འམ། །ཤིང་ལ་བྱས་ན་མཆོག་ཏུ་བསྔགས། །དང་པོའི་ལས་ཅན་སེམས་ཅན་ལ། །དམིགས་པ་གསལ་བར་འགྱུར་བ་དང་། །བྱིན་རླབས་མཆོག་ནི་
འཇུག་པར་འགྱུར། །ཙན་དན་དཀར་པོ་གསལ་ཞིང་དྲང་། །གཞོན་ཞིང་ཆག་གས་མེད་པ་ལ། །བསང་ཞིང་དུད་པས་བདུགས་ནས་ནི། །དད་ལྡན་ངང་ཚུལ་བཟང་པོས་བཞག །འཇིག་རྟེན་དབང་ཕྱུག་མགོན་གྱི་སྐུ། །བཅྭ་བརྒྱད་
སོར་ཚད་ལྡན་པ་ལ། །གདན་ཁྲི་དག་ནི་སོ་དགུ་སྟེ། །རྒྱབ་ཡོལ་སོར་ཚད་དྲུག་གིས་བསྐྱེད། །བཞེངས་སྟེ་ལྡེམ་བག་ཉམས་དགའ་བ། །རིན་ཆེན་དུ་མའི་གཟུགས་ཀྱིས་བརྒྱན། །གཡས་ཀྱི་དང་པོ་བགྲང་ཕྲེང་སྟེ། །གཉིས་པ་མི་འཇིག་
སྩོལ་བའི་ཕྱག །གཡོན་པ་དང་པོ་པད་མ་དམར། །གཉིས་པ་རིལ་བ་སྤྱི་བླུགས་ཐོགས། །ཞལ་གྱི་གྲངས་ནི་བཅུ་གཅིག་ལ། །མདུན་གྱི་ཞལ་གསུམ་མཚན་བཟང་ཅན། །བྱམས་པ་སྙིང་རྗེ་དགའ་བའི་མདངས། །དཀར་པོ་དཀར་སེར་
དམར་སྐྱ་བོ། །གཡོན་གྱི་གསུམ་ནི་ཁྲོ་བོའི་ཞལ། །སྒེག་པའི་མདངས་དང་ལྡན་པ་སྟེ། །དམར་དང་དམར་སེར་ལེ་བརྒན་ནོ། །གཡས་སུ་གཏུམ་པོའི་ཁྲོ་ཞལ་གསུམ། །སྔོ་དང་སེར་དང་ལྗང་གུའོ། །རྒྱབ་ཏུ་ཁྲོ་གཏུམ་མདོག་དམར་བ། །
རྟ་སྐད་རབ་ཏུ་འཚེར་བའི་ཞལ། །ཁྲོ་བོའི་ཞལ་རྣམས་མཆེ་བ་གཙིགས། །མིག་གསུམ་དབུ་སྐྲ་སེར་པོ་ནི། །གྱེན་དུ་ཐོར་ཚུགས་བཅིངས་པའོ། །སྟེང་དུ་སངས་རྒྱས་འཛུམ་པའི་ཞལ། །བྱི་རུ་བཅག་པའི་མཚན་འདྲ་བའི། །དབུ་
ཡི་ཅོད་པན་ནང་རྣམས་སུ། །འདི་དག་ཕྱོགས་བཅུའི་ཐུབ་པ་རྣམས། །རེ་རེ་བཞིན་དུ་བཞུགས་པར་བྱ། །དབུ་རྒྱན་ཅོད་པན་ལྡན་པ་དང་། །རྣ་རྒྱན་མགུལ་རྒྱན་པུང་རྒྱན་དང་། །ལག་རྒྱན་སེ་མོ་རོར་བཅས་པ། །དོ་ཤལ་རྐང་
གདུབ་སྐྱེ་རགས་ཅན། །རྒྱན་དང་ན་བཟའ་མཛེས་པས་བརྒྱན། །དེ་ནས་ཡང་དག་བཤད་བྱ་བ། །རི་མོ་དག་ལ་དགའ་འགྱུར་ནས། །ཡིད་གཞུངས་དལ་སྤྱོད་ཁྲོ་བ་མེད། །སྲེད་ཆུང་ཤེས་རབ་སྙིང་རྗེ་ཆེ། །ཐབས་ལྡན་རི་མོ་རྒྱུད་
<pb id="98.285a"/>
ལ་མཁས། །བསམ་པ་བཟང་ལྡན་ཚུལ་ཁྲིམས་བསྲུང་། །འདྲི་ཆོས་གཟོབ་ལ་གཞུངས་པ་ཡིས། །དབེན་ཞིང་ཉམས་དགའི་གནས་སུ་བྲི། །གཟུགས་བཟང་ཡིད་དལ་གཙང་ལྡན་པའི། །བུ་མོས་བཀལ་བའི་རས་
ལ་ནི། །མཚོན་བཟང་ངུར་སྨྲིག་མདོག་བྱའོ། །འཐས་པིར་བཅགས་ཏེ་འཇམ་པོར་བྱ། །ཐིག་པིར་ཕྱོགས་སུ་བཤད་ནས་ཀྱང་། །སེར་སྐྱ་ཚོན་གྱི་གཟུགས་བརྙན་ནི། །ཚད་ལ་མཁས་པ་ཚད་ལྡན་པའི། །ནན་ཏན་དུ་ནི་བྲི་བར་
བྱ། །དཀར་པོ་ཝ་ཡི་ཤེལ་ཡིན་ཏེ། །དམར་པོ་སེམས་རྩོ་ལི་ཁྲིའོ། །སྔོན་པོ་རམས་དང་མཐིང་ཤིང་སྟེ། །སེར་པོ་བ་བླ་དག་པ་ཡིན། །ནག་པོ་སྣག་ཚ་ཉིད་ཡིན་ཏེ། །ལྗང་གུ་རམས་དང་ལྡོང་རོས་སྦྱར། །ཡང་ན་སྤངས་མ་ཉིད་
ཀྱིས་བྱ། །མུ་ཟི་རམས་དང་སྐག་སྦྱར་སྟེ། །གཞན་ཡང་ཅི་རིག་སྦྱར་བར་བྱ། །སྦྱིན་དང་བྲལ་ན་གྲུགས་པར་འགྱུར། །ཤིང་སྤྲིན་སེར་དང་ཀ་པི་ཏ། །ལོ་མི་ཏ་དང་ཐན་ཛ་ར། །དེ་དག་སོ་སོར་སྦྱར་བ་ཡིས། །གསལ་ཞིང་དཀྲུས་མེད་
དག་པར་བྱེད། །ཨ་ཏ་པས་ནི་སྣུམ་པར་བྱེད། །གན་ཏོ་ཧས་ནི་རྟག་པར་འགྱུར། །རྒྱས་པར་གྲུ་བཞི་སྒོ་བཞི་པ། །ཡང་ན་སྒོ་གཅིག་པ་ཡང་རུང་། །དཀྱིལ་འཁོར་ཆ་རིམ་གསུམ་པ་འམ། །ཡང་ན་གཉིས་སམ་གསུམ་ཡང་
རུང་། །དབུས་སུ་གདོང་བཅུ་གཅིག་པ་ནི། །མཛེས་པའི་ལྷ་མོ་བཞི་ལྡན་བྲི། །ཤར་དུ་སྤྱན་རས་གཟིགས་དབང་གི །དཀྱིལ་འཁོར་རྣམ་གནས་གཙོ་བོ་ཅན། །དེ་ཡང་སྤྱན་སོགས་ལྷ་མོ་བཞི། །ཕྱག་བཞི་པ་དང་བཅས་
པའོ། །ལྷོར་ནི་འཇིག་རྟེན་དབང་ཕྱུག་གི །དཀྱིལ་འཁོར་ཤཀ་ཐུབ་གཙོ་བོ་ཅན། །ལྕགས་ཀྱུ་ཞགས་པ་ལྕགས་སྒྲོག་དང་། །འབེབས་པའི་ཕྱག་རྒྱ་ལྡན་པའོ། །ནུབ་ཏུ་རིག་མའི་དཀྱིལ་འཁོར་ནི། །སེམས་དཔའ་བཞི་བཞིར་
བཅས་པའོ། །དབུས་སུ་རྡོ་རྗེ་དབང་མོ་ཡང་། །མདུན་དུ་རྡོ་རྗེ་རྟག་པ་སྟེ། །གཡས་སུ་རྡོ་རྗེ་དཔལ་འབྱུང་ངོ་། །རྒྱབ་ཏུ་རྡོ་རྗེ་དཔག་མེད་དེ། །གཡོན་དུ་རྡོ་རྗེ་དོན་གྲུབ་བོ། །ཤར་དུ་ལྷ་མོ་སྤྱན་མ་ནི། །མདུན་དུ་རྡོ་རྗེ་སེྃདའོ། །
<pb id="98.285b"/>
གཡས་སུ་རྡོ་རྗེ་རྒྱལ་པོའོ། །རྒྱབ་ཏུ་རྡོ་རྗེ་ཆགས་པ་སྟེ། །གཡོན་དུ་རྡོ་རྗེ་ལེགས་པའོ། །ལྷོར་ལྷ་མོ་མཱ་མ་ཀཱིས། །མདུན་དུ་རྡོ་རྗེ་རིན་ཆེན་ནོ། །གཡས་སུ་རྡོ་རྗེ་ཉི་མ་སྟེ། །རྒྱབ་ཏུ་རྡོ་རྗེ་རྒྱལ་མཚན་ནོ། །གཡོན་དུ་རྡོ་རྗེ་
བཞེད་པ་ཡིནོ། །ནུབ་དུ་ན་བཟའ་དཀར་མོ་ཡང་། །མདུན་དུ་རྡོ་རྗེ་ཆོས་ཡིན་ཏེ། །གཡས་སུ་རྡོ་རྗེ་རྣོན་པོ་ཡིན། །རྒྱབ་ཏུ་རྡོ་རྗེ་རྒྱུ་ཞེས་པ། །གཡོན་དུ་རྡོ་རྗེ་སྨྲ་བའོ། །བྱང་དུ་ལྷ་མོ་སྒྲོལ་མ་ཡང་། །མདུན་དུ་རྡོ་རྗེ་ལས་ཡིན་
ནོ། །གཡས་སུ་རྡོ་རྗེ་བསྲུང་བའོ། །རྒྱབ་ཏུ་རྡོ་རྗེ་གནོད་སྦྱིན་ཏེ། །གཡོན་དུ་རྡོ་རྗེ་ཁུ་ཚུར་རོ། །འཁོར་གྱི་བྱང་ཆུབ་སེམས་དཔའ་རྣམས། །ཀུན་ཀྱང་ཞལ་གཅིག་ཕྱག་བཞི་སྟེ། །གཡས་ཀྱི་དང་པོ་རང་རིགས་རྟགས། །གཉིས་
པ་ཐམས་ཅད་སྐྱབ་སྦྱིན་ཏེ། །གཡོན་གྱི་དང་པོ་པད་མ་ཡང་། །ཕྱོགས་ཀྱི་ཁ་དོག་ལྡན་པའོ། །གཉིས་པས་ཕྱོགས་ཀྱི་མདོག་ལྡན་པའི། །སྔགས་ནོར་ཕྲེང་ཡང་འཆང་བའོ། །འཁོར་གྱི་ལྷ་མོ་དེ་དག་ཀུན། །ཞལ་གཅིག་
པ་ལ་ཕྱག་བཞི་པ། །གཡོན་པའི་ཐ་མ་བུམ་པ་འཆང་། །ལྷག་མ་གོང་ལྟར་ཤེས་པར་བྱ། །བྱང་དུ་ཁྲོ་བོའི་དཀྱིལ་འཁོར་ཡང་། །ཁྲོ་མོ་བཞི་བཞིར་བཅས་པའོ། །དབུས་སུ་རྡོ་རྗེ་ཧཱུྃ་བྱེད་དེ། །སྔོན་པོ་ཨུད་པ་ལ་ཡི་མདོག །
མདུན་དུ་སྔོ་བསངས་ཆེན་པོ་སྟེ། །གཡས་སུ་རྡོ་རྗེ་དྲག་མོའོ། །རྒྱབ་ཏུ་རྡོ་རྗེ་བརྗེད་བྱེད་པའོ། །གཡོན་དུ་རྡོ་རྗེ་མཐུ་ཆེན་མོ། །ཤར་གྱི་འཁོར་ལོ་ཆ་རྩིབས་ལ། །ཁྲོ་བོ་གཤིན་རྗེ་གཤེད་པོ་གནག །མདུན་དུ་རྡོ་རྗེ་དབང་
ཞལ་མ། །གཡས་སུ་རྡོ་རྗེ་ཁྱབ་འཇུག་མོ། །རྒྱབ་ཏུ་རྡོ་རྗེ་གཞོན་ནུ་མ། །གཡོན་དུ་རྡོ་རྗེ་སྐུལ་བྱེད་མ། །འཁོར་ལོ་རྩིབས་ནི་མཉམ་པ་ལ། །ཁྲོ་བོ་གཞན་གྱིས་མི་ཐུབ་སེར། །མདུན་དུ་རྡོ་རྗེ་གནག་བྱེད་མོ། །གཡས་སུ་
རྡོ་རྗེ་མེ་ཆེན་མོ། །རྒྱབ་ཏུ་རྡོ་རྗེ་ཟླ་བ་མོ། །གཡོན་དུ་རྡོ་རྗེ་རྣོན་པོ་མ། །རྩིབས་གསུམ་རྡོ་རྗེ་གཙུག་ཏོར་སེར། །རྡོ་རྗེ་ཁྲོ་མོ་ཁྲག་འཐུང་མོ། །རྡོ་རྗེ་རླུང་འཛིན་ཆེན་མོ་དང་། །རྡོ་རྗེ་སྡང་བྱེད་མོར་བཅས་པའོ། །ནུབ་ཀྱི་རྩིབས་ལ་རྟ་
<pb id="98.286a"/>
མགྲིན་དམར། །མདུན་དུ་རྡོ་རྗེ་རྨོངས་བྱེད་མ། །གཡས་སུ་རྡོ་རྗེ་ཞི་བ་མོ། །གཡོན་དུ་རྡོ་རྗེ་ཚོལ་བྱེད་མ། །ལྔ་པའི་རྩིབས་ལ་དེ་བཞིན་དུ། །ཁྲོ་བོ་བགེགས་མཐར་བྱེད་པ་ལྗང་། །མདུན་དུ་རྡོ་རྗེ་གསོར་བྱེད་མ། །
གཡས་སུ་རྡོ་རྗེ་གཏུམ་མོ་སྟེ། །རྒྱབ་དུ་རྡོ་རྗེ་རོ་ལངས་མ། །གཡོན་དུ་རྡོ་རྗེ་རེངས་བྱེད་མ། །རྩིབས་དྲུག་འཁོར་ལོར་བྲི་བ་ནི། །རྡོ་རྗེ་གནོད་མཛེས་རྒྱལ་ལྗང་སྔོ། །མདུན་དུ་རྡོ་རྗེ་ཆུ་དབང་མོ། །གཡས་སུ་དངོས་གྲུབ་འབྱུང་
བ་མོ། །རྒྱབ་ཏུ་རྡོ་རྗེ་མཚན་མོ་དག །གཡོན་དུ་རྡོ་རྗེ་མཁའ་དབང་ཕྱུག །དེ་ལྟར་རྡོ་རྗེ་ཁྲོ་བོ་ཁྲོ་མོ་རྣམས། །ཀུན་ཀྱང་ཞལ་གཅིག་ཕྱག་བཞི་པའོ། །ཁྲོ་བོ་ཕྱག་གཉིས་མདའ་གཞུ་བཀང་། །གཡས་ན་བེ་ཅོན་ཁ་ཊྭཱྃ་དང་། །
ཐོ་བ་རྡོ་རྗེ་རྒྱ་གྲམ་དང་། །འཁོར་ལོ་གཏུན་ཤིང་རྡོ་རྗེ་རྣམས། །རང་རྟགས་ཕྱག་རྒྱ་འཆང་བའོ། །གཡོན་ན་སྡིག་མཛུབ་ཞགས་པའོ། །ཀུན་ཀྱང་སྟག་གི་ཤམ་ཐབས་ཅན། །ཁྲོ་མོ་རྣམས་ཀྱི་ཕྱག་རྒྱ་ནི། །གཡས་ན་གྲི་གུག་
ཅང་ཏེའུ་སྟེ། །གཡོན་ན་ཐོད་ཁྲག་ཁ་ཊྭཱྃ་ངོ་། །ཞིང་ལྤགས་དག་གི་ཆོས་གོས་ཏེ། །གཟིག་གི་ལྤགས་པའི་ཤམ་ཐབས་ཅན། །ཁྲོ་བོའི་གཡོན་ན་སྒེག་པའི་ཚོགས། །དེ་རྒྱབ་ཆ་ཡི་སྣམ་བུ་ལ། །ཕྱོགས་རེར་ལྷ་མོ་བཞི་བཞི་དང་། །
དེ་བཞིན་བྱང་ཆུབ་སེམས་དཔའ་བཞི། །ཕྱོགས་རེར་བརྒྱད་བརྒྱད་བཀོད་པ་སྟེ། །སུམ་བཅུ་རྩ་གཉིས་བཞེངས་པའི་ཚུལ། །དེ་བཞིན་བསྐོར་བཞིན་སེམས་མ་མཆོག །ལྕགས་ཀྱུ་ཞགས་པ་ལྕགས་སྒྲོག་དང་། །འབེབས་
མ་རང་རྟགས་ཕྱག་རྒྱ་གཡས། །གཉིས་པ་མི་འཇིགས་ཕྱག་རྒྱ་སྟེ། །གཡོན་པ་ཕྱོགས་མདོག་པད་མ་དང་། །གཉིས་པ་དར་གྱི་ཆོས་གོས་སོ། །ཀུན་ཀྱང་སྒེག་ཉམས་ལྡན་པའོ། །དེ་རྒྱབ་དཀྱིལ་འཁོར་ཆ་ལ་ནི། །ཤར་དུ་བརྒྱ་བྱིན་
གླང་ཆེན་ཞོན། །གཡས་ཀྱི་དང་པོ་རྡོ་རྗེ་སྟེ། །གཉིས་པ་སྐྱབས་སྦྱིན་ཕྱག་རྒྱ་ཅན། །གཡོན་པ་ཕྱོགས་མདོག་པད་མ་སྟེ། །གཉིས་པ་རང་མདོག་ཕྲེང་བ་བྲི། །དེ་ཡི་གཡོན་དུ་ཚངས་པ་སེར། །ངང་པའི་ཁྲི་ལ་བཞུགས་པ་ལ། །གཡས་ཀྱི་
<pb id="98.286b"/>
དང་པོ་ཉི་མ་འཆང་། །མེ་ཕྱོགས་སུ་ནི་མེ་ལྷ་སྟེ། །མདོག་དམར་ར་ཞོན་མེ་ཕུང་འཛིན། །ལྷོ་ཡི་ཕྱོགས་སུ་གཤིན་རྗེ་སྔོ། །ཐོད་དབྱུག་བཟུང་བ་མ་ཧེ་ཞོན། །བདེན་བྲལ་དུ་ནི་སྲིན་པོ་གནག །རྩེ་གསུམ་བཟུང་ནས་སྲིན་
པོ་ཞོན། །ནུབ་དུ་ཆུ་ལྷ་དཀར་པོ་ནི། །ཀླུ་ཡི་ཁྲི་ལ་སྦྲུལ་ཞགས་བཟུང་། །དེ་ཡི་གཡོན་དུ་ས་བདག་དཀར། །བུམ་པ་བཟུང་སྟེ་རུས་སྦལ་ཞོན། །ལྷ་མིན་ཕྱོགས་སུ་རླུང་ལྷ་ལྗང་། །བ་དན་བཟུང་སྟེ་ཤ་བ་ཞོན། །བྱང་དུ་གནོད་
སྦྱིན་མི་ལ་ཞོན། །ལྗང་ནག་ཕྱག་ན་གཏེར་སྒྲོམ་མོ། །བྱང་ཤར་དབང་ལྡན་དཀར་པོ་ནི། །རྩེ་གསུམ་བཟུང་སྟེ་ཁྱུ་མཆོག་ཞོན། །སྒོ་བཞིར་རྒྱལ་པོ་ཆེན་པོ་བཞི། །ཕྱོགས་ཀྱི་ཁ་དོག་གོ་ཆ་ཅན། །པི་ཝང་རལ་གྲི་ཞགས་
པ་ཅན། །རིན་ཆེན་དབྱུག་ཐོ་གཡས་ཀྱིས་འཆང་། །གཉིས་པ་སྐྱབས་ཀྱི་ཕྱག་རྒྱ་སྟེ། །གཡོན་པ་མ་ལ་བགྲང་ཕྲེང་ནི། །ཕྱོགས་ཀྱི་ཁ་དོག་ལྡན་པའོ། །ཀུན་ཀྱང་སྒེག་ཉམས་ཕྱོགས་ཀྱི་མདོག །རིམ་བཞིན་སྟག་གཟིག་
དོམ་སེང་གེའི། །ཁྲི་ལ་བཞུགས་པའི་གཟིགས་པ་ཅན། །རང་རང་ཕྱོགས་ཀྱི་སྒོ་ལ་ནི། །བསྲུང་བརྩོན་ཤིན་དུ་འགྲུས་པའོ། །དཀྱིལ་འཁོར་ཆ་བརྒྱད་འཁོར་ཡུག་ཏུ། །བཟའ་ཤིང་མེ་ཏོག་སྤོས་ཤིང་དང་། །མཛེས་པའི་
ཤིང་ཚོགས་ཚལ་གསེབ་ཏུ། །མཛེས་པའི་བྱ་སོགས་དུད་འགྲོ་དང་། །ལྷ་ཡི་བུ་དང་བུ་མོ་སོགས། །དེ་བཞིན་ཀླུ་དང་གནོད་སྦྱིན་དང་། །དྲི་ཟ་གྲུལ་བུམ་བུ་མོའོ། །རོལ་མོ་བྱེད་པ་དུ་མ་བྲི། །འདི་ལྟར་དད་ན་ལ་ལས་ནི། །འཇིག་
རྟེན་སྐྱོང་བའི་ནང་རོལ་དུ། །གཟའ་དང་རྒྱུ་སྐར་སུམ་བཅུ་དྲུག །རིན་ཆེན་པད་མ་ལ་གནས་བྲི། །སྨིན་དྲུག་པད་མ་དམར་པོ་འཆང་། །སྣར་མ་མགོ་ནི་ཨུད་པ་ལ། །ནབ་སོ་པད་དཀར་ལག་ཏྲི་ཤུལ། །རྒྱལ་ནི་བགྲང་ཕྲེང་སྐག་
སྦྲུལ་ནག །མཆུ་ནི་པད་སེར་ཁྲ་མཉམ་གཞག །མེ་བཞི་པད་དཀར་དབོ་དབྱུག་པ། །ནག་པ་པད་མ་ས་རི་རས། །ས་ག་པོ་ཏི་ལྷ་མཚམས་བུམ། །སྣོསྣྲོན་ནི་རྡོ་རྗེ་སྣྲུམས་དབྱུག་སྟེ། །ཆུ་སྟོད་རིལ་བ་ཆུ་སྨད་པད། །བྱི་ཞུན་གསེར་གྱི་
<pb id="98.287a"/>
འཁོར་ལོ་སྟེ། །གྲོ་ཞུན་ཆུ་སྐྱོགས་མོན་གྲུ་དང་། །མོན་གྲེ་ཤེལ་སྒོང་ཁྲུམས་སྟོད་ཀྱིས། །རལ་གྲི་ཁྲུམས་སྨད་ཀུ་མུ་ཏ། །ནམ་གྲུ་བ་དན་ཐ་སྐར་གྱིས། །ཤིང་ལོ་བྲ་ཉེ་དབྱུག་སྲན་ཏོ། །ཟླ་བ་ཀུ་མུད་དཀར་པོ་སྟེ། །ཉི་མ་པད་
མ་དམར་པོའོ། །མིག་དམར་མེའི་ཕུང་པོ་སྟེ། །གཟའ་ལག་ཨུད་པ་ལ་སྔོན་པོའོ། །ཕུར་བུས་ཆོས་ཀྱི་གླེགས་བམ་མོ། །པོ་པོ་སངས་ནི་བགྲང་ཕྲེང་བཟུང་། །སྤེན་པ་ལག་ན་རལ་གྲི་འཆང་། །སྒྲ་གཅན་བདུད་རྩིའི་གཞོང་བུའོ། །
ནང་གི་གྲྭ་ལི་ཆར་གཏོགས་པ། །བཀྲ་ཤིས་ལྷ་མོ་བརྒྱད་ཡིན་ཏེ། །རྟག་དགའ་མ་དང་རྒྱལ་མ་ཤར། །དོན་གྲུབ་མ་དང་མི་ཕམ་ལྷོར། །ནུབ་ཏུ་བདེ་བ་བདེ་དགའ་མ། །མྱུར་གྲུབ་མ་དང་གཏན་མ་བྱང་། །རྩེ་ལྔ་རྩེ་གསུམ་
རྡོ་རྗེ་དང་། །སྔོན་པོ་སེར་པོ་རིན་ཆེན་དང་། །དཀར་དང་དམར་དང་ཨུ་པ་ལ་དང་། །ཨུ་པ་ལ་སྔོ་དང་ཀུ་མུ་ཏ། །དང་པོ་ཕྱག་ན་རིམ་བཞིན་འཆང་། །སྐྱབས་སྦྱིན་པད་མ་བགྲང་ཕྲེང་ནི། །ལྷག་མ་རྣམས་ཀྱིས་རིམ་བཞིན་
འཆང་། །དེ་དག་ཐམས་ཅད་ཕྱོགས་མདོག་གོ །རྒྱས་པའི་སྤྲོས་པས་སྐྱོ་ན་ཡང་། །ལྔ་བཅུ་བརྒྱད་དམ་སུམ་བཅུ་བདུན། །ཉི་ཤུ་དགུ་འམ་ཉི་ཤུ་ལྔ། །བཅྭ་ལྔ་དགུ་འམ་ལྔ་འམ་གཅིག །ཡི་གེ་ཕྱག་རྒྱ་གཟུག་བརྙན་
ཚོགས། །སྤྲུལ་པ་སྐུ་ཡི་ཆོ་འཕྲུལ་ཏེ། །རང་གི་ཇི་ལྟར་འདོད་པ་ཡི། །སེམས་ཀྱི་བྱིན་བརླབ་ཉིད་དུ་འགྱུར། །བདེ་གཤེགས་སྐུ་དང་པོ་ཏི་དང་། །ཕྱག་རྒྱ་སོགས་པ་རབ་གནས་བྱ། །ཉམས་སམ་དྲི་མས་གོས་པ་ནི། །དཀྲུས་
དང་བཤིག་ནས་དག་བྱེད་ལ། །རྟོག་པ་མེད་པའི་སེམས་ཀྱིས་སུ། །དེ་ལ་བསོད་ནམས་དཔག་ཏུ་མེད། །གཟུགས་སོགས་སྔོན་པས་དམན་གྱུར་ཀྱང་། །དེ་ཡིས་བསོད་ནམས་མཐའ་ཡས་འཐོབ། །ཕྲིན་ལས་དང་ནི་སྐུ་
གསང་བ། །དེ་བཞིན་གཤེགས་པའི་མཚན་ཉིད་དེ། །དེ་བཞིན་ཉིད་དེ་སྟོང་པ་ཉིད། །བྱང་ཆུབ་ནམ་མཁའི་མཚན་ཉིད་དང་། །མཚན་དང་དཔེ་བྱད་ཀུན་རྫོབ་སྟེ། །སྒྱུ་མ་རྨི་ལམ་ལྟ་བུའོ། །སུམ་བཅུ་གཉིས་དང་བརྒྱད་བཅུ་ནི། །
<pb id="98.287b"/>
ཡི་གེ་བརྡ་དང་སྤྲོས་པའི་སྐུ། །ལོངས་སྐུ་བསོད་ནམས་རྒྱུ་མཐུན་འབྲས། །སྤྲུལ་སྐུ་ལས་ཀྱི་རྣམ་སྨིན་འབྲས། །ཀུན་རྫོབ་དོན་དམ་མཚན་ཉིད་ལྡན། །དག་དང་མ་དག་སྐལ་ལྡན་ལ། །བདེ་གཤེགས་ཕྲིན་ལས་གཟུགས་
སྐུ་གཉིས། །ཚོགས་གཉིས་ལ་ནི་སྐུ་གསུྃ་བྱུང་། །རྣམ་བྱང་ཀུན་ཉོན་མོངས་པས་སྟོང་། །ལུས་ངག་ཡིད་ཀྱི་སྤྱོད་ཡུལ་མིན། །དམིགས་མེད་ནམ་མཁའི་ཁམས་རྟོགས་པ། །རྒྱལ་བ་རྣམས་ཀྱི་ཆོས་སྐུའོ། །རྟག་
ཆད་མེད་པའི་རྟེན་འབྲེལ་ནི། །སྐྱེ་འགག་མེད་པར་ཐུགས་ཆུད་པ། །ཡིད་ཀྱི་རྣམ་ཤེས་འཇུག་ལམ་གྱིས། །བསམ་གཏན་གོམས་པས་ཤེས་པར་བྱ། །དད་པའི་ལྕགས་ཀྱུ་ཤེས་རབ་ཅན། །ལྷ་ཀླུ་འབུམ་ཕྲག་དཀར་པོའི་
སེམས་དགེ་བ། །ཀུན་སློང་བྱང་ཆུབ་གཏེར་གྱི་རིན་ཆེན་ནོར། །ཐོབ་པར་འདིས་མཛོད་འཁོར་ལོས་བསྒྱུར་བ་འབྱུང་། །སེམས་ཀྱི་དབུས་གཅེས་དེ་ཕྱིར་སྤྱོད་སྤྱད་པས། །དབང་པོར་བྱ་བའི་རྒྱུད་ཀུན་ཁྱད་པར་དུ། །པད་མའི་དྲ་བ་
ཕྱག་སྟོང་གིས་རྒྱན་པར། །མྱུར་དུ་སྒྲུབ་པའི་ཐབས་མང་གསུངས་པ་རྣམས། །བསྡུས་བརྩོན་དང་བྱས་ལྡན་པས་གཅེས་སུ་བྱ། །བླ་མའི་ལུང་ཡོད་སྙིང་རྗེ་གང་ལྡན་པ། །རྒྱལ་དང་རྒྱལ་སྲས་ཚོགས་རྣམས་ཀུན་དགྱེས་ནས། །
འཇིག་རྟེན་སྐྱོང་ཚོགས་དགའ་བ་སྨོས་ཅི་དགོས། །འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པད་མ་དྲ་བ་ཞེས་བྱ་བ་ལས་གཟུགས་བརྙན་འབྱུང་བའི་ལེའུ་སྟེ་ལྔ་པའོ།།  །། <head n="2" t="ལེའུ་དྲུག་པ།  བྱིན་བརླབས་འབྱུང་བ་།" type="lewu" zh="91.887"/>དེ་ནས་དགའ་ལྡན་གནས་
འཁྲུངས་པ། །བསྐལ་པ་དུ་མར་ཚོགས་བསགས་པ། །རིག་པ་གསུམ་ལྡན་ལྷ་ཡི་བུ། །མཛེས་པའི་ཏོག་ཅེས་མཚན་གསོལ་བ། །སྤྱན་རས་གཟིགས་ལ་ཆེར་དད་ནས། །བཞེངས་ཏེ་ཐལ་མོ་སྦྱར་བྱས་ཤིང་། །འཁོར་ཚོགས་ཆེན་
པོ་དང་བཅས་པས། །མགྲིན་གཅིག་དུ་ནི་འདི་སྐད་གསོལ། །ཨོྃ་ཁམས་གསུམ་ཀུན་གྱི་བླ་མ་གཙོ། །འདྲེན་པ་མགོན་པོ་རྫོགས་སངས་རྒྱས། །ས་གསུམ་ཡེ་ཤེས་འོད་པོ་ཆེ། །བདེ་བར་གཤེགས་ལ་ཕྱག་འཚལ་ལོ། །ཡོན་ཏན་ཀུན་
<pb id="98.288a"/>
གྱི་འབྱུང་གནས་མཆོག །རིག་སྔགས་བདེ་ལྡན་བྱིན་བརླབས་ཅན། །གཡུང་དྲུང་རྟག་པ་དམ་ཆོས་གཙོ། །ཀུན་རྟོག་སེལ་སྐྱོབ་ཕྱག་འཚལ་ལོ། །རྟག་པར་བརྩེ་ལྡན་སྤྱན་རས་གཟིགས། །བྱང་ཆུབ་སེམས་ཚོགས་འབྱུང་
ཚོགས་རྒྱལ། །བྱ་བ་བྱས་ནས་བསྐལ་པར་གནས། །པད་འཆང་ཚོགས་ལ་ཕྱག་འཚལ་ལོ། །བསྐལ་པ་དུ་མར་བསགས་པ་ཡི། །ཐུགས་རྗེ་ཡེ་ཤེས་ལས་བྱུང་བ། །རིག་སྔགས་ཕྲེང་བ་བྱིན་བརླབས་ཅན། །མགོན་པོ་སྤྱན་
རས་གཟིགས་དབང་གིས། །སེམས་ཅན་རྣམས་ལ་ཕན་དོན་ཕྱིར། །ཕྱག་རྒྱ་ཕྲིན་ལས་ལྡན་པར་གསུངས། །ལས་ཀྱི་དྲི་མ་དང་ལྡན་ཞིང་། །ཉོན་མོངས་བདག་རྒྱལ་ཀྱིས་བཅིངས་ནས། །ལེ་ལོ་སེར་སྣའི་འདབ་རྫབ་ཅན། །ཁུར་དང་ལྡན་
པའི་སེམས་ཅན་རྣམས། །མྱུར་དུ་གྲོལ་བར་བྱ་བ་དང་། །ཐུགས་རྗེ་ཉི་མ་བཀྲམ་བྱས་ཏེ། །སྲིད་འདབ་སྟུག་པོ་སྐེམས་པ་དང་། །མྱུར་དུ་སངས་རྒྱས་འགྲུབ་བྱའི་ཕྱིར། །ལྷ་དང་གསང་སྔགས་བླང་བ་དང་། །ཕྲིན་ལས་སྦྱོར་བ་ལྡན་
པ་དང་། །རྒྱུད་པ་རྒྱུན་གཞིན་མེད་པ་ཡི། །སྦྱོར་བའི་ཚུལ་འབྱུང་བཤད་དུ་གསོལ། །རིག་སྔགས་རྗེས་གནང་མེད་པ་ནི། །བསྒྲུབས་ཀྱང་འབྲས་མེད་ངལ་བ་སྟེ། །འདྲེན་པ་མེད་པའི་ཤིང་རྟ་ནི། །འཁོར་ལོ་བཟང་ཡང་གང་དུ་ཕྱིན། །
ཉོན་མོངས་རྩ་བ་གཅད་པའི་ཕྱིར། །རིག་སྔགས་རལ་གྲི་རྣོ་དང་མཚུངས། །བདག་འཛིན་གོ་ཆ་འབིག་པའི་མདུང་། །སྡུག་བསྔལ་མཚོ་སྐེམས་ཉི་མ་ཆེ། །ཀུན་རྟོག་རྡུལ་ཕུང་བསྲེག་པའི་མེ། །ཤེས་རབ་མེ་ཏོག་འཁྲུང་
པའི་རླན། །ནད་ངན་ཀུན་སེལ་སྨན་མཆོག་སྟེ། །བག་ཚོགས་སེལ་བའི་སྲེད་མེད་བུ། །བག་ཚོགས་བཀྲུས་པའི་ཆུ་རྒྱུན་ཡིན། །ལོངས་སྤྱོད་འཕེལ་བའི་གཏེར་ཆེན་ཉིད། །འཁོར་བ་ལས་བརྒལ་གྲུ་གཟིངས་ཏེ། །ཉེས་པ་ཀུན་
སེལ་རླུང་དང་མཚུངས། །དེ་ནས་བཅོམ་ལྡན་ཐུབ་པ་ཆེ། །མགོན་པོ་རྫོགས་སངས་རྒྱས་ཆེན་གྱིས། །སྲབ་འཇམ་རིང་བའི་ལྗགས་བཀྲམ་ནས། །ཚངས་པའི་གསུང་སྙན་དབྱངས་ཀྱིས་གསུངས། །འགྲོ་ལ་ཐུགས་རྗེ་ཆེན་པོ་ཡི། །
<pb id="98.288b"/>
སྔགས་འབྱུང་བརྒྱུད་པའི་རིམ་འབྱུང་བའི། །ཆོ་ག་དམ་པ་ཉན་བརྩོན་པ། །ཤིན་དུ་ལེགས་སོ་ལྷ་ཡི་བུ། །ཉམས་དགའ་དགེ་བའི་ས་ཕྱོགས་སུ། །ས་ཡི་ཆ་མཉམ་དཀྱིལ་འཁོར་ལྟར། །པད་མ་གདན་འདྲའི་དཀྱིལ་འཁོར་ནི། །ཚོན་སྣ་
མ་ལུས་རྣམས་ཀྱིས་བྲིས། །མགོན་པོ་སྤྱན་རས་གཟིགས་དབང་སོགས། །སངས་རྒྱས་བྱང་ཆུབ་སེམས་དཔའ་དང་། །རིག་པའི་ལྷ་མོ་ཁྲོ་མོར་བཅས། །འཇིག་རྟེན་སྐྱོང་སོགས་མ་ལུས་པའི། །སྐུ་འམ་ཕྱག་རྒྱ་བཀོད་པ་དང་། །མཆོད་པའི་ཚོགས་ཀྱང་
བཀྲམ་པར་བྱ། །མར་མེ་ཡོན་ཆབ་བྱུག་སྤོས་དྲི། །ཞལ་ཟས་གཏོར་མ་སྣ་ཚོགས་དང་། །གཞན་ཡང་ཟས་སྐོམ་སྣ་ཚོགས་དང་། །རྒྱན་དང་ན་བཟའ་ལྷབ་ལྷུབ་དང་། །སིལ་སྙན་མེ་ཏོག་ཕྲེང་དུ་མ། །ཡིད་འོང་མཛེས་པའི་ཚིག་གིས་བརྒྱན། །སློབ་མ་
གུས་པས་བླ་མ་ལ། །ཡོན་ཕུལ་བརྩོན་བྱས་འདི་སྐད་གསོལ། །སེམས་ཅན་ཀུན་གྱི་སེམས་ཀྱི་གཉེན། །དམུས་ལོང་ལམ་ལོག་ལས་འདྲེན་པ། །རབ་རིབ་སེལ་བའི་ཐུར་མ་ཅན། །བདག་ལ་འདྲེན་པའི་སྒྲོལ་མ་སོགས། །ཤེས་རབ་སྙིང་རྗེའི་
སྐྱ་བ་ཅན། །ཐོས་བསམ་བསྒོམ་པའི་གྲུ་གཟིངས་ཅན། །ལས་ཅན་སྡུག་བསྔལ་ཆུ་སྒྲོལ་བའི། །ཐབས་བརྩོན་ཉན་པ་ཁྱོད་ཕྱག་འཚལ། །བྱང་ཆུབ་ལམ་མཐོང་དཔག་ཡས་ཐུགས། །འགྲོ་རྣམས་ཐར་ལམ་རྟེན་གཟིགས་པ། །དགེ་བརྩོན་
དགེ་ལ་བསྐུལ་བའོ། །དགེ་བཅུ་མེད་པ་དག་ལ་སྩོལ། །དམ་ཚིག་སྡོམ་གནས་ངང་ཚུལ་བཟང་། །བག་ཡོད་དབྱངས་མཁས་ལྟུང་བ་མེད། །ཆོས་དོན་གཉེར་བའི་དོན་སྐྱབས་པོ། །སྐྱབས་དང་སྡོམ་གནས་བདག་ལ་སྩོལ། །དཔའ་བརྟན་ཞི་རྡུལ་
སྤྱད་པ་ཡི། །དགའ་སླད་སློབ་དཔོན་འདི་སྐད་བརྗོད། །ཨོྃ་གཏི་མུག་རྣམ་དག་བདེར་གཤེགས་ཐུགས། །རྣམ་པར་སྣང་མཛད་སྐྱབསུ་མཆི། །ཞེ་སྡང་རྣམ་དག་རྡོ་རྗེ་ཐུགས། །མི་བསྐྱོད་པ་ལ་སྐྱབས་སུ་མཆི། །སེར་སྣ་རྣམ་དག་ལོངས་སྤྱོད་གཏེར། །
རིན་ཆེན་འབྱུང་ལྡན་སྐྱབས་སུ་མཆི། །འདོད་ཆགས་རྣམ་དག་པད་མའི་གསུང་། །འོད་དཔག་མེད་ལ་སྐྱབས་སུ་མཆི། །ཕྲག་དོག་རྣམ་དག་ཕྲིན་ལས་རྒྱལ། །དོན་ཡོད་རྡོ་རྗེ་སྐྱབས་སུ་མཆི། །ཨཱཿགནས་མེད་མཁའ་དང་མཉམ་སྤྱོད་པ། །ཆོས་དབྱིངས་ཆོས་
<pb id="98.289a"/>
ལ་སྐྱབས་སུ་མཆི། །སྐྱེ་མེད་སྐྱེ་སྣང་ལྟར་གྲུབ་ཆོས། །འཕགས་ལམ་བརྒྱད་ལ་སྐྱབས་སུ་མཆི། །དོན་གཅིག་ཚོགས་ལམ་བཅུ་གཉིས་གྲངས། །གསུང་རབ་ཡན་ལག་སྐྱབསུ་མཆི། །རྒྱུ་འབྲས་སྣང་བའི་སོ་སོར་རྟོག །ཉན་ཐོས་དགེ་
འདུན་སྐྱབསུ་མཆི། །གཅིག་གམ་ཚོགས་སྤྱོད་རྫུ་འཕྲུལ་ཆེ། །རང་རྒྱལ་དགེ་འདུན་སྐྱབསུ་མཆི། །སྙིང་རྗེ་ཤེས་རབ་བྱང་ཆུབ་འབྲེལ། །སེམས་ཆེན་ཚོགས་ལ་སྐྱབསུ་མཆི། །གསོད་དང་རྐུ་རྫུན་འཁྲིག་སྤྱོད་དང་། །ཚིག་རྩུབ་
ཕྲ་མ་ངག་ཁྱལ་དང་། །བརྣབ་སེམས་གནོད་སེམས་ལོག་ལྟ་སྤྱོད། །ཐར་པའི་སྲོག་གཅོད་བཅུ་པོ་སྤོངས། །ཆང་འཐུང་ཏིལ་མར་ཚིར་ལས་དང་། །མགར་དང་རྒྱ་སྐྱེགས་རྩ་ཤིང་གཅོད། །སྲོག་ཆགས་ཚོགས་དང་མགོ་ཟླུམ་ཚོང་། །
མཐོ་རིས་ལུས་ཀྱི་གགས་ཆེན་སྤོང་། །རྟགས་དང་ཕྱག་རྒྱ་འདྲ་འབག་དང་། །རྟེན་དང་དགེ་འདུན་རྟགས་ཡི་གེ །བགྲང་ཕྲེང་འཛིན་པའི་ཡོ་བྱད་སོགས། །འགོམ་དང་བཤིག་པ་གཏན་དུ་སྤོང་། །མཆོད་པ་རྙིང་དང་སྒོག་པ་དང་། །
འབགས་དང་ལྷག་མར་གྱུར་པ་དང་། །ཤ་དང་དམན་པའི་ལག་གི་ཟས། །སྲོག་ཆགས་ཡོད་པའི་ཆུ་རྣམས་སྤོང་། །དེང་ནས་བཟུང་སྟེ་ཅི་སྲིད་པ། །བྱང་ཆུབ་སྙིང་པོ་ཐུག་པར་དུ། །སྡོམ་པ་ཡི་ནི་ཚུལ་ཁྲིམས་དང་། །དགེ་བའི་ཆོས་
ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་སོགས། །ནམ་དུ་མི་དོར་བརྟན་པོར་གཟུང་། །ལྷ་དང་སློབ་དཔོན་ཡིད་བྱེད་ཅིང་། །རྡོ་རྗེ་དྲིལ་བུ་ཕྱག་རྒྱ་གཟུང་། །འགྲོ་ལ་ཟང་ཟིང་མི་འཇིགས་སྐྱབས། །ཆོས་ཀྱི་སྦྱིན་པ་ཅི་
འབྱོར་སྩལ། །ཐེག་གསུམ་ཐ་དད་ཆོས་ཚུལ་རྣམས། །མི་འགལ་སྦྱོར་བས་རྒྱུན་དུ་སྤྱད། །ལུས་ངག་ཡིད་དང་ལོངས་སྤྱོད་བཅས། །སེར་སྣ་མེད་པས་མཆོད་འོས་མཆོད། །ལྷ་དང་ལྷ་མིན་གསང་བ་པའི། །རིག་འབྱུང་སྐུ་གསུང་
ཐུགས་ཀྱི་རྒྱ། །དེས་སྤྱོད་དམ་ཚིག་དམ་པ་རྣམས། །སྡོམ་ཚུལ་བརྟན་པོར་གཟུང་བར་བྱ། །འགྲོ་རྣམས་ཀུན་ལ་སྙིང་བརྩེ་དང་། །ཡི་དགས་རྣམས་ལ་གཏོར་མ་སྦྱིན། །འཛམ་བྷ་ལ་ནི་ཆུ་ཡིས་མཆོད། །ཡི་དགས་དག་ཀྱང་ཆུས་
<pb id="98.289b"/>
མཉེས་བྱ། །རྡོ་རྗེ་སློབ་མ་རབ་དགའ་ནས། །ཅི་འབྱོར་ལྷ་དང་བླ་མ་མཆོད། །དགའ་ཆེན་ལས་སྦྱོར་སློབ་དཔོན་དགོངས། །སྙིང་རྗེ་བདག་ལ་གཟིགས་ནས་ཀྱང་། །ལྷ་དང་སྔགས་དང་བྱིན་བརླབས་ཐབས། །དེ་བདག་བརྩེ་ཕྱིར་
སྩལ་དུ་གསོལ། །རྒྱལ་བ་སྲས་བཅས་ཚོགས་བཞུགས་པའི། །ཉམས་དགའ་ཐར་པའི་གྲོང་ཁྱེར་ཆེ། །ཡིད་བཞིན་ལོངས་སྤྱོད་ཆར་དུ་འབབ། །ཁང་ཆེན་དེར་ནི་བདག་འཇུག་འཚལ། །སྐུ་གསུང་ཐུགས་ཀྱི་རྡོ་རྗེ་ཅན། །ཟབ་
མོ་སངས་རྒྱས་སྤྱོད་ཡུལ་བ། །སྤྲོས་བྲལ་དམིགས་སུ་མེད་པའི་དོན། །ལམ་ཆེན་བདག་ལ་སྩལ་དུ་གསོལ། །དེ་ནས་སློབ་དཔོན་སྔགས་རིག་པ། །དེ་ཉིད་བཅུ་སྦྱར་མཁས་པ་པོ། །གཡོན་པས་ཆོས་གོས་རྩེ་བཟུང་
སྟེ། །ལག་པ་གཡས་ཆོས་ཕྱག་རྒྱ་ཅན། །གསང་བསྟོད་འཛུམ་པའི་མདངས་འོད་རྒྱས། །དད་དང་ལྡན་པ་འདི་སྐད་བརྗོད། །ཨོྂ་བུ་ཤོག་ཐེག་པ་ཆེན་པོ་ཡི། །ཁྱོད་ནི་ཚུལ་ཆེན་སྣོད་ཡིན་ཕྱིར། །གསང་སྔགས་
སྤྱོད་ཚུལ་ཆོ་ག་རྣམས། །ཁྱོད་ལ་ངེས་པར་བསྟན་པར་བྱ། །སྐུ་གསུང་ཐུགས་ཀྱི་རྡོ་རྗེ་ཅན། །དུས་གསུམ་སངས་རྒྱས་ཐྃད་ཀྱི། །རྡོ་རྗེ་གསང་སྔགས་རབ་བསྒོམས་པས། །མཚུངས་པ་མེད་པའི་ཡེ་ཤེས་རྣམས། །ཤཱཀྱ་
སེང་གེ་དཔའ་བོས་ཀྱང་། །གསང་སྔགས་སྦྱོར་བ་མཉམ་མེད་ཀྱིས། །བདུད་སྡེ་ཤིན་ཏུ་མི་བཟད་པའི། །དཔུང་ཆེན་དག་ཀྱང་འདིས་བཅོམ་མོ། །འཇིག་རྟེན་རྗེས་འདུལ་རྫོགས་བྱའི་ཕྱིར། །འཁོར་ལོ་བསྐོར་ནས་མྱ་ངན་འདས། །
དེ་ཕྱིར་ཀུན་ཐུབ་བྱ་བའི་ཕྱིར། །བུ་ཡིས་བློ་གྲོས་འདི་གྱིས་ཤིག །སྔགས་དང་རྫས་ཀྱི་བསྲུང་བ་དང་། །ལྷ་ཡི་རྟེན་མིག་དེ་ལ་མཆོད། །ཨུ་དུམ་བ་རའི་མེ་ཏོག་ལྟར། །འཇིག་རྟེན་དུ་ནི་ཀུན་མཁྱེན་དག །བརྒྱ་ལམ་
ན་ནི་རེས་འགའ་ཞིག །འབྱུང་འགྱུར་ཡང་ནི་མི་འབྱུང་ངོ་། །སྔག་ཀྱི་སྤྱོད་ཚུལ་འབྱུང་བ་ནི། །དེ་བས་ཀྱང་ནི་ཆེས་དཀོན་ཏེ། །གང་གིས་མཚུངས་མེད་སེམས་ཅན་དོན། །མྱ་ངན་མི་འདའ་བྱེད་པར་ནུས། །བསྐལ་པ་དུ་མར་
<pb id="98.290a"/>
བསགས་པའི་སྡིག །གང་ལ་སྡིག་ཁུར་ཅི་ཡོད་པ། །ལྷ་ཡི་དཀྱིལ་འཁོར་མཐོང་བ་དང་། །བྱིན་བརླབས་ཙམ་གྱིས་བྱང་གྱུར་ནས། །བློ་གྲོས་དྲི་མ་མེད་པ་ཡིས། །སྤྱོད་ཚུལ་བརླབས་པ་ཞུགས་ནས་ལྷ། །ངན་འགྲོ་སྡུག་བསྔལ་
རྒྱུན་བཅད་ནས། །མཚན་ལྡན་སྐུ་ནི་གཞན་དོན་སྤྱོད། །བདག་ཉིད་ཆེན་པོ་ཁྱེད་རྣམས་ཀྱིས། །རྙེད་པ་མཚུངས་མེད་དེ་རིང་རྙེད། །གང་ཕྱིར་རྒྱལ་བ་སྲས་བཅས་པས། །བདག་ཉིད་ཆེན་པོ་ཁྱེད་རྣམས་ནི། །གང་དུ་སྐྱེས་ཀྱང་
གཟུང་བའི་ཕྱིར། །དེང་ནས་ཁྱེད་རྣམས་ཐེག་ཆེན་རིགས། །ཤ་སྟག་ཏུ་ནི་སྐྱེ་ངེས་ཏེ། །ཐེག་པ་ཆེན་པོར་ཆེར་འབྱུང་བ། །དཔལ་དང་ལྡན་པའི་ལམ་མཆོག་འདི། །གང་དུ་རྒྱས་པར་ཁྲིད་ནས་ཀྱང་། །བདེ་བར་གཤེགས་པ་
ཉིད་དུ་འགྱུར། །དེ་བས་སྤྲོ་ལ་བརྩོན་པར་གྱིས། །སློབ་མ་སྐུ་ཤ་དགེ་བ་ཡི། །སྟན་ལ་ཉལ་ནས་རྨི་ལམ་དྲི། །གསང་དང་སྦྱོར་བ་བྱས་ནས་ཀྱང་། །ཆུས་བཀྲུས་འདི་རྣམས་བཀླག་པ་དང་། །བཀྲ་ཤིས་དུ་མ་བཀླག་
བྱས་ཏེ། །གདོང་པ་དར་གྱིས་བཅིངས་ནས་ཀྱང་། །འབྲས་ཀྱི་མེ་ཏོག་ཕྲེང་བ་ནི། །ལྷ་ཡི་དཀྱིལ་འཁོར་དབུས་སུ་དོར། །སླར་བླངས་མགོ་ལ་བཅིང་བྱ་སྟེ། །པད་མ་ལྡན་རིགས་མཚན་གྱིས་བརྒྱན། །མིག་ཕྱེ་དེ་ལ་ལྷ་རྣམས་དང་། །
བྱང་ཆུབ་ཕྱོགས་ཆོས་མཚན་མ་ཡི། །ཡོན་ཏན་ཡེ་ཤེས་སྟོབས་མངའ་བ། །མཆོད་རྟེན་ལྷ་ཚོགས་བཅས་པ་བསྟན། །ཡིད་ཆེས་དད་པ་མངོན་བྱས་ལ། །ཅི་འབྱོར་པ་ཡིས་མཆོད་པར་བྱ། །དེ་ནས་དག་པའི་སྲས་དེ་ལ། །
མར་མེ་ལ་ནི་མར་མེ་ལྟར། །འདོད་པའི་ལྷ་ནི་སྩལ་བར་བྱ། །བརྗོད་པ་དང་བཅས་འབྲེལ་པ་ཡིས། །རྩ་བའི་སྙིང་པོ་ཉེ་སྙིང་ཚོགས། །སྔགས་ཀྱང་གསལ་བར་སྦྱིན་པར་བྱ། །ཞི་བ་ཤེལ་གྱི་ཕྲེང་བ་སྟེ། །རྒྱས་པ་ལ་ནི་ཨ་
རུ་ར། །དབང་ལ་ལུང་ཐང་དམར་པོ་ཤིས། །དྲག་པོ་རྭ་འམ་རུ་རག་ཤ། །པོ་དེ་ཙེས་ནི་ལས་ཀུན་བྱེད། །སྔགས་བཅས་སྩལ་ནས་མགོ་ལ་བཅིང་། །ཧཱུྃ་དང་བཅས་པའི་རྡོ་རྗེ་ཡང་། །ལག་པ་གཡསུ་གཞག་པར་བྱ། །སྟོད་
<pb id="98.290b"/>
གཡོགས་ཏྲིཥྞ་ས་རི་སྟེ། །སྨད་གཡོགས་ཁ་དོག་སྔོན་པོའོ། །དབུ་རྒྱན་རིགས་ལྔའི་ཁ་དོག་སྟེ། །ཞལ་ཟས་སྣོད་ནི་པད་མས་བརྒྱན། །སེམས་ཅན་ཀུན་དོན་སྤྱོད་པའི་རྫས། །ཐུབ་པའི་བཀྲ་ཤིས་བཞེད་པའི་རྟགས། །གདུགས་ཉ་བུྃ་
པ་དཔལ་བེའུ་དང་། །རྒྱལ་མཚན་འཁོར་ལོ་པད་མ་སྩལ། །ནད་སེལ་བདེ་བྱེད་འཚོ་བའི་ཕྱིར། །འདོད་ཡོན་ཕྱོགས་རིས་གྲུབ་པའི་རྫས། །གིའུ་ཝང་དུར་བ་ལི་ཁྲི་ཞོ། །བིལ་བ་སྦྲང་རྩི་ཨ་རུ་ར། །ཀ་ར་བི་རའི་འབྲས་བུ་རྣམས། །ཧྲི་ཞེས་
དག་པས་སྩལ་བར་བྱ། །གུར་ཀུམ་ག་ཕུར་གླ་རྩི་དང་། །བ་ཡི་འོ་མས་སྦྱར་བྱས་ནས། །ཚིག་འདིས་ལྕེ་ལ་གཞག་པར་བྱ། །ཨོྂ་ཡན་གར་ངེས་པའི་ཚིག་རིག་དང་། །མིང་གི་རྣམ་གྲངས་ཆོས་རིག་དང་། །དྲི་བ་ལན་ལྡོན་སྤོབས་པའི་རིག །
ཕྱི་ནང་མཚན་ཉིད་དོན་རིག་ཤོག །བཛྲ་དྷརྨ་པྲ་བེ་ཤ །ཨོྂ་བཅས་བརྗོད་ཅིང་ལྕེ་ལ་ནི། །ལན་གསུམ་རྡོ་རྗེ་གཞག་པར་བྱ། །ཧཱིཿཡིག་དམར་པོ་མེ་འབར་བསམ། །གང་ལ་གོམས་པ་དེ་འབྱུང་ཞིང་། །གོམས་པ་གཞན་གྱི་དབང་མེད་
ན། །རྟོག་པའི་འབྱུང་བ་ཆད་པའི་ཕྱིར། །ཀུན་རྟོག་ཕྱག་རྒྱ་ལ་དམིགས་བཤད། །དམིགས་པའི་རྟེན་གྱི་སྔགས་ལ་ཡང་། །བྱིན་བརླབ་ཐ་དད་འབྱུང་བར་འགྱུར། །ས་ལ་དབང་བསྐུར་ཐོབ་འདོད་པས། །ཕྱག་ན་འཁོར་ལོ་འཆང་
ལ་དམིགས། །ཏིང་འཛིན་བརྟན་ལ་རྡོ་རྗེ་སྟེ། །དཔལ་ཐོབ་འདོད་པས་རིན་ཆེན་དམིགས། །གཟུགས་བཟང་འདོད་པས་པད་མ་སྟེ། །སྤོབས་པ་འདོད་པས་རལ་གྲིའོ། །གཞན་དོན་འདོད་པས་རྒྱ་གྲམ་སྟེ། །རྡོ་རྗེ་དཀར་པོས་སེམས་གསལ་
འགྱུར། །ཤེས་རབ་འདོད་པས་གླེགས་བམ་མོ། །ཁང་བཟང་ཀྱིས་ནི་མིའི་རྒྱལ་པོའོ། །ཐུབ་གཟུགས་རྟག་ཏུ་སངས་རྒྱས་འཇམ། །ཐལ་སྦྱར་བ་ནི་འགྲོ་བས་བཀུར། །འཁར་བསིལ་བྱམས་དང་སྙིང་རྗེ་སྐྱེ། །ལྕགས་ཀྱུས་
འཇིག་རྟེན་སྐྱོང་བས་བསྲུང་། །རིན་ཆེན་ཟེའུ་འབྲུ་ལྕེ་བདེར་འགྱུར། །དྲིལ་བུས་སྐད་སྙན་བྱེད་པར་འགྱུར། །བགྲང་ཕྲེང་གིས་ནི་ལུང་བསྟན་འཐོབ། །ཁྲི་རྐང་གིས་ནི་ཉེ་དབང་འགྱུར། །ལྷ་སོགས་བདུག་པ་དུང་ཡིན་ཏེ། །མདུང་རྩེ་གསུྃ་
<pb id="98.291a"/>
པས་གཡུལ་ལས་རྒྱལ། །པད་མ་དམར་པོས་ལྷ་རུ་སྐྱེ། །རིལ་བ་སྤྱི་བླུགས་ཚངས་རིས་སྐྱེ། །སྤྲིན་མདོག་ལྔ་ནི་དྲང་སྲོང་སྐྱེ། །མེ་ལོང་གིས་ནི་ལྷ་ཞལ་མཐོང་། །པད་མ་རཱ་གས་ཡེ་ཤེས་སྐྱེ། །པད་མ་སྔོན་པོས་དག་པའི་ཞིང་། །
པད་མ་དཀར་པོས་དགེ་ཚོགས་འཕེལ། །རི་བོས་བུ་དང་བུ་མོ་འཕེལ། །དགྲ་སྟས་བདུད་ཀྱི་བར་ཆད་སེལ། །འཁོར་དང་སེམས་མཐུན་འབྲིང་གྷ་རས། །ཕུབ་ཀྱིས་དགྲ་དང་གཅན་གཟན་འཇོམས། །རྔ་ཡབ་དཀར་པོས་སྡིག་
པ་འཕྱག །མེ་ཏོག་སྙེ་མས་ནད་སེལ་བྱེད། །རིན་ཆེན་མདངས་ནི་ཡིད་འོང་གྲོགས། །གཞུས་ནི་ནོར་དང་གོ་འཕང་རྙེད། །ཆུ་ཤེལ་དུག་དང་ཚད་རིམས་སེལ། །མི་འཇིགས་ཕྱག་གིས་འཇིགས་སྐྲག་འཇོམས། །དགྲ་ལ་
རྡོ་རྗེ་གཏུན་ཤིང་སྟེ། །རྡོ་རྗེ་ནག་པོ་བདུད་འདུལ་འགྱུར། །རིན་ཆེན་རལ་གྲིས་རིག་སྔགས་བཟློག །ལྟོ་བ་ན་ལས་ལྷུང་བཟེད་དེ། །རིམས་ནད་སེལ་བྱེད་ཞགས་པའོ། །འབྲུ་འདོད་པས་ནི་འབྲུ་སྙེ་མ། །ནོར་དབྱིག་འདོད་
པས་རིན་ཆེན་ཕུག །ཡང་ན་ལུང་བསྟན་འདོད་པས་ན། །མགོ་ལ་སངས་རྒྱས་དམིགས་པར་བྱ། །མངོན་པར་ཤེས་པ་ལྔ་འདོད་ན། །སངས་རྒྱས་ལྔ་པོ་དམིགས་པར་བྱ། །དེ་ནས་མགོན་པོ་སྤྱན་རས་གཟིགས། །འཛུམ་
པའི་མདངས་ཀྱིས་པད་མའི་ཞལ། །ས་ཡི་སྙིང་པོ་ལ་གཟིགས་ནས། །ས་ཡི་གོ་རིམས་འདི་གསུངས་སོ། །རིག་པ་འཛིན་པའི་རྟོག་པ་ནི། །གསང་སྔགས་ཐཾད་ས་བདུན་ཏེ། །གསང་སྔག་ས་དང་སྔགས་སྦྱར་ས། །རིག་འཆང་ས་དང་རིག་གསལ་ས། །
རིག་མཆོག་ས་དང་རིན་ཆེན་ས། །ཕྱག་རྒྱ་ཆེན་པོའི་ས་རྣམས་སོ། །གཙུག་ཏོར་ཆེན་པོའི་སངས་རྒྱས་ས། །གནས་སྐབས་དྲུག་ཏུ་རྒྱལ་བས་གསུངས། །ཀུན་ཏུ་འོད་དང་པད་མའི་སྤྱན། །ཡི་གེ་འཁོར་ལོ་ཚོགས་ཆེན་ས། །
རྡོར་འཆང་ཡེ་ཤེས་བླ་མའི་ས། །རྫོགས་སངས་བདེ་བ་ཆེན་པོའི་ས། །སའི་སྙིང་པོས་གསོལ་བ། མགོན་པོ་འཕགས་པ་ཐུགས་རྗེའི་སྤྱན་རས་གཟིགས་དབང་ཕྱུག །བྱིན་བརླབས་ལྕགས་ཀྱུ་ལྟ་བུས་འཁོར་བའི་བཙོན་ར་ནས། །
<pb id="98.291b"/>
ཀླུ་ཕྱུགས་འབུམ་ཕྲག་དྲངས་ལྟར་དགེ་བ་ཀུན་སློང་གིས། །བྱང་ཆུབ་རིན་ཆེན་ས་ལ་འཇོག་མཛད་ངོ་མཚར་ཆེ། །འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པད་མ་དྲ་བ་ཞེས་བྱ་བ་ལས་བྱིན་བརླབ་
འབྱུང་བའི་ལེའུ་སྟེ་དྲུག་པའོ།།  །། <head n="2" t="ལེའུ་བདུན་པ།  དངོས་གྲུབ་འབྱུང་བ།" type="lewu" zh="91.895"/>དེ་ནས་ཚངས་པའི་འཇིག་རྟེན་དུ། །རབ་དགའི་ཚུལ་དུ་འཁྲུངས་པའི་ལྷ། །ཏིང་འཛིན་ཡངས་པ་ཞེས་བྱ་བ། །རྟོགས་པ་རྒྱ་ཆེ་ཟབ་པ་ཞིག །འཁོར་དང་བཅས་པ་བཞེངས་བྱས་ཏེ། །
མེ་ཏོག་རིན་ཆེན་རིགས་བྱུང་བ། །སྟོན་པའི་ཕྱོགས་སུ་ཆབ་བཞིན་ཕབ། །མཁའ་ལ་གདུགས་ཀྱི་བླ་རེ་བཀང་། །འཁོར་དང་བཅས་པས་མགྲིན་གཅིག་ཏུ། །གསང་བསྟོད་ནས་ནི་ཚིག་འདི་གསོལ། །ལག་ན་རྡོ་རྗེ་
རྡོ་རྗེ་འཆང་། །རྡོ་རྗེ་ཐེག་པ་བླ་མེད་པའི། །རྡོ་རྗེ་རིག་འཛིན་མཆོག་གྲུབ་པ། །རྡོ་རྗེ་རྣལ་འབྱོར་ལས་བྱུང་ཕྱིར། །བདག་དང་སེམས་ཅན་ཀུན་ཏུ་ཡང་། །དངོས་གྲུབ་འབྱུང་རིམ་བཤད་དུ་གསོལ། །ལ་ལ་སེམས་ནི་གཡེངས་
པ་ཡིས། །བླ་མའི་རྒྱུད་དོན་བྲལ་མོད་ཀྱང་། །སྔགས་རྒྱུད་སྡིག་པ་འཆང་བྱེད་འབྱུང་། །སྙན་ཚིག་རྨོངས་རྣམས་ངོ་མཚར་སྐྱེ། །གདམས་ངག་མེད་པས་འགྲོ་བ་བསླུ། །དངོས་གྲུབ་མེད་པས་བསྟན་པ་གཞིག །སྲེད་པས་
ལན་ཅིག་སོགས་པར་འགྱུར། །གཉིས་པ་དམྱལ་ཚོགས་ངན་འགྲོར་འགྲོ། །ལ་ལ་ལས་ཀྱི་སྐྱེ་མཆེད་སྒོ། །དབང་པོ་རྟེན་ཁང་དམར་མྱུར་ལ། །གདམས་ངག་རྒྱུད་ཚུལ་ཡོད་མོད་ཀྱི། །ཆོས་ཚུལ་བཞིན་དུ་སྤྱོད་བྱེད་ཅིང་། །
གང་ལ་དབང་དུ་བཟུང་བ་ཡི། །བུ་འདྲ་བས་ཀྱང་བརྙས་གྱུར་ནས། །སྡང་བ་འཕེལ་ནས་རྩོད་པར་འགྱུར། །དེས་ཀྱང་གཉིས་ཀར་དམྱལ་སོགས་འགྲོ། །ལ་ལ་ཐོས་ཆུང་ཤེས་རབ་དམན། །རྨོངས་པ་གཞན་རྐྱེན་ང་རྒྱལ་ཅན། །
བསྟན་པ་དང་ནི་འཆང་བྱེད་ལ། །སྐྱོན་རྨོད་སྨྲ་བས་དམྱལ་སོགས་འགྲོ། །ལ་ལ་མི་དགེའི་བཤེས་གཉེན་གྱིས། །ལོག་ལམ་འཇུག་པའི་ངེས་འཛིན་ཅན། །ཡང་དག་ལམ་སྨོད་བརྩོན་པ་དོར། །ལོག་སྒྲུབ་ཅན་དེ་དམྱལ་བར་འགྲོ། །
<pb id="98.292a"/>
ལ་ལ་བསམ་མེད་སྔགས་བརྗོད་མེད། །མར་མེ་བདུག་སྤོས་གཏོར་མ་སོགས། །འབྱུང་པོས་བརླམས་ཏེ་བདག་ཉིད་དང་། །འཁོར་བཅས་ཚེ་ཐུང་ལོངས་སྤྱོད་འགྲིབ། །ལ་ལ་འདོད་སྲེད་གཏུམ་རྡེབ་ཆེ། །མཁས་
གཞན་དག་ལ་ཕྲག་དོག་གིས། །སྒྲོ་སྐུར་ཚུལ་འཆོས་ཆོས་ལ་དམོད། །རང་ཉིད་ལྟ་ངན་བསྒྲུབ་ལ་རྩོད། །ཐེར་ཟུག་བློ་ཡི་མུན་པ་ཅན། །འབྱུང་པོ་དྲག་པོའི་རིགས་སུ་སྐྱེ། །ལ་ལ་སེར་སྣ་རབ་འཇུག་པས། །ལྷ་དང་བླ་མ་ཚིག་
གིས་བསྟོད། །ཟས་དང་ལོངས་སྤྱོད་རྒྱན་གོས་དང་། །མེ་ཏོག་བདུག་སྤོས་གཏོར་མ་སོགས། །ཉུང་ངུ་མུག་ཚུལ་རྒྱུན་སྩལ་ན། །ཟས་སྐོམ་དག་གིས་གདུངས་པ་ཡི། །ཡི་དགས་དམན་པའི་རིགས་སུ་ནི། །ཡང་ནས་
ཡང་དུ་སྐྱེ་བར་ངེས། །དེ་ཕྱིར་དེ་དག་སྤངས་ནས་ནི། །ཡ་རབས་བསམ་པ་བཟང་ལྡན་པས། །ཚུལ་བཞིན་བླངས་ཏེ་ཐོས་བསམ་གྱིས། །གཏན་ལ་ཕབ་དོན་མ་འཁྲུལ་བར། །བརྗོད་ཅིང་ཡིད་ལ་བྱེད་པ་དང་། །ཐེ་ཚོམ་
མེད་པར་བརྩོན་བྱེད་པས། །འགྲོ་ཚོགས་སྒྲོལ་བྱེད་ཐབས་ཐོབ་ན། །རང་དོན་འབའ་ཞིག་སྨོས་ཅི་དགོས། །དེ་ནས་ལག་ན་རྡོ་རྗེ་གཙོ། །ཡེ་ཤེས་མཐའ་ཡས་མངའ་བའི་སྐུས། །འགྲོ་ལ་སྙིང་བརྩེར་རབ་གཟིགས་
ནས། །གསང་བའི་སྐད་ཀྱིས་འདི་སྐད་གསུངས། །ང་ལ་ཉན་པར་བརྩོན་བྱེད་པ། །ཤིན་ཏུ་ལེགས་སོ་ལྷའི་བུ། །ལྷ་དང་དངོས་གྲུབ་འབྱུང་འབྲེལ་བའི། །ཏིང་འཛིན་ང་ཡིས་བཤད་པར་བྱ། །ཁྱོད་ཉིད་རྩེ་གཅིག་ཡིད་
ཀྱིས་ནི། །ལེགས་པར་ཉོན་ལ་ཡིད་ལ་ཟུང་། །ཤིན་ཏུ་ཟབ་ཅིང་རྒྱ་ཆེ་བའི། །དམ་ཆོས་ཐོབ་པ་ཤིན་ཏུ་དཀའ། །རྒྱུན་ཆད་མེད་པའི་ཐུགས་རྗེ་ཅན། །སྤྱན་རས་གཟིགས་དབང་མགོན་པོ་གཙོ། །རང་གི་སེམས་ལ་བསྐྱེད་པར་བྱ། །
ཤིན་ཏུ་གསལ་ན་དངོས་གྲུབ་འགྱུར། །དང་པོ་སྟོང་པའི་བྱང་ཆུབ་སེམས། །གཉིས་པ་ཡི་གེ་བྱང་ཆུབ་སེམས། །གསུམ་པ་སྒྲོ་བཏགས་མིང་ཚོགས་སེམས། །བཞི་པ་གཟུགས་བརྙན་ཕྱག་རྒྱའི་སེམས། །ལྔ་པ་བྱིན་བརླབ་རྒྱས་
<pb id="98.292b"/>
འདེབས་སེམས། །སྒྲ་དང་བྲག་ཆའི་ཚུལ་འབྱུང་བར། །གཙོ་བོའི་འཁོར་གྱིས་ཁྱད་པར་གསོལ། །དབུསུ་ཡི་གེ་ཨོྃ་ལ་སྟེ། །ཤར་དུ་ཧཱུྃ་སྟེ་ལྷོར་ནི་སྭཱ། །ནུབ་ཏུ་ཧྲིཿཡིག་བྱང་དུ་ཧཱ། །རིགས་ཀྱི་རིགས་ནི་ཡང་ཡང་བསྐྱེད། །ལྷ་ནི་
གང་དུ་འཕོ་འགྱུར་བས། །དཀྱིལ་འཁོར་དེ་ཡི་རིགས་འབྱུང་ཡིན། །རིགས་ཀྱི་ཕྱག་རྒྱ་དེ་ཉིད་ཀྱི། །རིག་པ་རིགས་ཀྱི་རྒྱས་འདེབས་ཤིང་། །རིགས་ཀྱི་ལྷ་ཚོགས་ཕོ་མོ་རྣམས། །ཉམས་དགའ་དབེན་པའི་ཚུལ་གྱིས་སུ། །ཕན་ཚུན་དུ་ནི་
བལྟས་ནས་གནས། །ལྡེམ་བག་ན་བཟའ་འཕྱང་འཕྲུལ་དང་། །འཕུར་ལྡིང་སིལ་སྙན་རིན་ཆེན་ཚོགས། །དུ་མའི་ཚོགས་ཀྱིས་བརྒྱན་བྱ་སྟེ། །ལ་ལ་ལྡེམ་བཞེངས་འགྱིང་དང་བཅས། །ལ་ལ་རྡོ་རྗེ་སྐྱིལ་ཀྲུང་བཅས། །ལ་ལ་པདྨའི་
སྐྱིལ་ཀྲུང་སྟེ། །ལ་ལ་སེམས་དཔའི་སྐྱིལ་ཀྲུང་ཅན། །ལ་ལ་ཁྲོ་ཐབས་བརྐྱང་བསྐུམ་ཅན། །ལ་ལ་ཞལ་ཕྱག་ཞབས་ཀྱང་མང་། །ལ་ལ་ཞབས་ནི་གཉིས་ཡིན་ཏེ། །ལ་ལ་ཞལ་གཅིག་ཕྱག་ཀྱང་གཉིས། །ལ་ལ་པད་སྡོང་
པད་མ་ཅན། །ལ་ལ་པད་མ་མི་འཇིགས་ཕྱག །གུན་དྷེ་བུམ་པ་འཁར་གསིལ་དང་། །རྔ་ཡབ་ལེགས་སོ་སྐྱབས་སྦྱིན་ཕྱག །རྡོ་རྗེ་དྲིལ་བུ་མདའ་གཞུ་དང་། །འཁར་རྔ་ཤིང་རྔ་རྫ་རྔ་དུང་། །ཟངས་ལྕགས་རྡོ་དང་རུས་པའི་རྔ། །རིང་ཟླུམ་
རྐེད་ཉག་ལེབ་ཕྱལ་ཆེ། །ཆུང་ཕྲ་སྦོམ་ཡངས་དོག་པ་དང་། །རལ་གྲི་ཆུ་གྲི་གྲི་རིངས་དང་། །གྲི་ལེབ་གྲི་ཟླུམ་གྲི་ཀྱོག་དང་། །སྟ་ཟུར་སྟ་ལེབ་ཕྱལ་སྟ་དང་། །སྟ་ཆུང་གཞོག་སྟ་འབིགས་སྟ་དང་། །ཟླུམ་སྟ་འཕྲེང་སྟ་གཞར་སྟ་དང་། །མདུང་
དང་མདུང་རྩེ་གསུམ་འཕེན་མདུང་། །འཁོར་ལོ་ཁ་ཊྭཱྃ་གཏུན་ཤིང་སྐྱོགས། །སྙེ་མ་ཏིག་བུ་མེ་ཏོག་དང་། །སྡོང་བུ་ལོ་འདབ་ཡལ་ག་དང་། །བ་དན་བད་གདུགས་རྒྱལ་མཚན་སྤུངས། །རྒྱ་གྲམ་པད་མ་རིན་ཆེན་སྒྲོམ། །འཁོར་ལོ་གླེག་བམ་
ཨུད་པལ་ལོ། །དེ་ལ་སོགས་ཏེ་མཆོག་མཐའ་ཡས། །ཕྱག་རྒྱ་སྟོང་སྙེད་ཚང་བ་འམ། །བརྒྱ་རྩ་བརྒྱད་དམ་བཞི་བཅུ་དྲུག །ཉི་ཤུ་གཉིས་སམ་བཅུ་གཉིས་དྲུག །བཞི་འམ་གཉིས་སོགས་མོས་པས་འབྱུང་། །ཕྱག་རྒྱ་བཅིང་ལྡན་
<pb id="98.293a"/>
ཕྱག་རྒྱ་སྟེ། །དེས་ནི་ལྷ་ལ་རྒྱས་འདེབས་བྱེད། །གོམ་པའི་སྟོབས་ཀྱིས་ཕྱག་རྒྱ་ཆེ། །སེང་གེའི་སྒྲ་ནི་སེང་གེ་ཞོན། །རྒྱལ་པོ་རོལ་པའི་སྟབས་ཚུལ་ཅན། །རྩེ་གསུམ་སྦྲུལ་དང་མི་འཇིགས་ཕྱག །པད་མ་སྡོང་བཅས་རལ་གྲི་འབར། །
དཔའ་བོའི་ལྕགས་ཀྱུ་ཐོད་པ་ནི། །ནང་མ་བདུན་གྱི་ཆ་གནས་པ། །གཏུམ་པོ་དྲག་པོ་འོད་ལྡན་མ། །གཡོན་དུ་ཀླུ་ཡི་དབང་ཕྱུག་མོ། །པད་མ་དང་ནི་ཕྱོགས་མདོག་སེམས་དཔའི་སྐྱིལ་ཀྲུང་ཅན། །ཡིད་བཞིན་ནོར་བུ་རྟ་ལ་ཅིབ། །
ཞལ་གསུྃ་ཕྱག་དྲུག་འཁོར་ལོ་དང་། །རྡོ་རྗེ་པད་མ་རིན་ཆེན་ཕྱག །སྐྱབས་གསོལ་མཆོག་སྦྱིན་ཕྱག་རྒྱ་ཅན། །འཁོར་ནི་སེམས་དཔའི་སྐྱིལ་དཀྲུང་སྟེ། །མདོག་བཟང་སྒེག་པའི་ལྷ་མོ་ནི། །ཡིད་མྱུར་རིན་ཆེན་བཟང་
མོ་དང་། །པད་རྒྱལ་མོ་དང་རྟ་རྣ་མོ། །རིན་ཆེན་པད་མ་ཟླ་ཉི་ལ། །འཁོར་ལོ་གྲོགས་ཀྱི་ཚུལ་དུའོ། །པད་མ་འབྱུང་གནས་རྨ་བྱ་ཞོན། །ཞལ་གཅིག་ཕྱག་བཞི་ལྡེམ་བག་ཅན། །པད་མ་སྐྱབས་སྦྱིན་ལྕགས་ཀྱུ་དང་། །རིལ་
བ་སྤྱི་བླུགས་ཕྱག་ན་འཆང་། །སྒེག་མོ་ཕྲེང་མ་གླུ་གར་མ། །པད་ཟླ་སེམས་དཔའི་སྐྱིལ་དཀྲུང་ངོ་། །མི་བསྐྱོད་པ་ནི་མཁའ་ལྡིང་བཅིབས། །རལ་གྲི་པད་མ་མདའ་གཞུ་དང་། །སྐྱབས་སྦྱིན་གང་བའི་བུམ་པ་ཐོགས། །བཟང་འཛིན་
མ་དང་རྣམ་སྦྱངས་མ། །ས་སྲུང་མོ་དང་རབ་བརྟན་མོ། །དེ་དག་གང་གི་ཆ་བྱད་མཚུངས། །དོན་ཡོད་ཞགས་པ་ཀླུ་སྟེང་བཞུགས། །རིན་པོ་ཆེ་དང་ཞགས་པ་དང་། །སྐྱབས་སྦྱིན་ལྕགས་ཀྱུ་འཆང་བའོ། །སེང་གེ་མོ་དང་གླང་པོ་མ། །
སྟག་གདོང་ཁྱུ་མཆོག་གདོང་ལྡན་མ། །པད་མ་ཟླ་བའི་གདན་ལའོ། །ཧ་ལ་ཧ་ལ་རུ་སྦལ་སྟེང་། །རྡོ་རྗེ་དྲིལ་བུ་སྐྱབས་སྦྱིན་དང་། །ཆོས་ཀྱི་ཟ་མ་ཏོག་འཆང་བའོ། །ཉི་འོད་མ་དང་ཟླ་འོད་མ། །ཆུ་དབང་མོ་དང་ནོར་ཕྲེང་མོ། །དགེ་བའི་
མདངས་དང་ལྡན་པའོ། །མགོན་པོ་པད་མ་རྒྱན་ལུང་ཆེ། །ཆུ་སྲིན་སྟེང་དུ་རོལ་པའི་ཚུལ། །ཌ་མ་རུ་དང་བགྲང་ཕྲེང་དང་། །མི་འཇིགས་ཕྱག་དང་ལྕགས་སྒྲོག་གོ །ལུ་གུ་རྒྱུད་མ་འཁོར་ལོ་མ། །གསང་བ་མོ་དང་རིང་བསྲེལ་མོ། །གླང་སོར་
<pb id="98.293b"/>
རྡོ་རྗེ་ཆོས་དབང་ཕྱུག །ཆོས་ཀྱི་འཁོར་ལོ་ཆོས་འཆད་རྒྱ། །སྐྱབ་སྦྱིན་པད་མ་པོ་ཏིར་བཅས། །དགའ་བ་དགའ་སྐྱེས་སྣང་བྱེད་མ། །སིལ་སྙན་མ་རྣམས་པད་ཟླར་ནི། །ཕྱེད་དཀྲུང་ལྡེམ་བག་ཚུལ་དུའོ། །རྗེ་བཙུན་ཆོས་ཀྱི་ཙུག་
ཏོར་ནི། །ཧ་རི་ཧ་རི་ཧ་རི་ཞོན། །ཞལ་གསུམ་ཕྱག་ནི་བརྒྱད་པ་ལ། །འཁོར་ལོ་རྡོ་རྗེ་མདའ་གཞུ་དང་། །པད་དཀར་བགྲང་ཕྲེང་སྐྱབ་སྦྱིན་དང་། །བདུད་རྩིས་གང་བའི་བུམ་པ་འཆང་། །མཁའ་ལྡིང་གདོང་མ་ཤཱ་རིའི་གདོང་། །
ཉི་ཞལ་ཟླ་ཞལ་ལྷ་མོའོ། །མགྲིན་སྔོ་དགའ་བོ་ཉེ་དགའི་སྟེང་། །ཞལ་གསུམ་ཕྱག་དྲུག་པད་མ་དང་། །པོ་ཏི་སྐྱབ་སྦྱིན་བགྲང་ཕྲེང་ཕྱག །སེང་གེ་གདོང་མོ་ཀླུ་ཞལ་མོ། །དགའ་བྱེད་མོ་དང་སྲོག་བྱེད་མོ། །པད་ཟླར་སེམས་
དཔའི་སྐྱིལ་ཀྲུང་ངོ་། །དབུས་སུ་མགོན་པོ་གདོང་བཅུ་གཅིག །གསང་འཛིན་མོ་དང་འཛིན་པ་མོ། །སྔགས་སྲུང་བ་དང་གྲུབ་བསྲུངས་མ། །གོང་ལྟར་ཆ་བྱད་ཕྱོགས་མདོག་གོ །ཕྱོགས་བཞི་འཁོར་ལོའི་ཆ་ལ་ནི། །
གཙོ་བོ་སེམས་དཔའ་བཞི་དང་བཅས། །ཤར་དུ་རྡོ་རྗེ་དབང་ཕྱུག་ནི། །ཐོགས་མེད་ཡིད་དང་གྲུབ་དབང་ཕྱུག །རྡོ་རྗེ་ཕྱག་རྒྱ་གཏེར་སྒྲོམ་ཅན། །ཀུན་ཀྱང་པད་མ་ཟླ་བ་ལའོ། །ལྷོར་ནི་རིན་ཆེན་དབང་ཕྱུག་སྟེ། །གྲུབ་
ཆེན་དབང་ཕྱུག་དང་ཕག་ཞལ། །གྲུབ་པའི་རྣལ་འབྱོར་དབང་ཕྱུག་དང་། །གྲུ་འཛིན་དབང་ཕྱུག་ཅེས་བྱའོ། །ནུབ་ཏུ་པད་མའི་དབང་ཕྱུག་ནི། །སྐྱེས་བུ་སེང་གེའི་ཞལ་དང་ནི། །པད་མའི་ཕྱག་དང་སྦྲུལ་ནག་ཕྱག །
རྩེ་བྲན་རྒྱས་འཛིན་ཞེས་བྱའོ། །བྱང་དུ་དམ་ཚིག་དབང་ཕྱུག་དང་། །འཁོར་ལོ་འཆང་དང་སྟག་ལྤགས་འཆང་། །ཀུན་གྲུབ་དབང་ཕྱུག་སྒྲ་དུང་འཕེལ། །ཕྱོགས་དང་ཕྱོགས་ཀྱི་མདོག་ཅན་ནོ། །འཇིག་རྟེན་སྐྱོང་བ་བཅུ་པོ་དང་། །
རྒྱལ་པོ་ཆེན་པོ་སྡེ་བཞི་པོ། །ཀུན་ཏུ་གྲགས་པའི་ལྷ་ཆེན་རྣམས། །བསྟན་ལ་དགའ་བ་དགོད་པར་བྱ། །འཇིག་རྟེན་འཇིག་རྟེན་འདས་དོན་དུ། །རིགས་བཟང་སྐྱེ་བ་བཞེས་དགོངས་པ། །བསྐལ་པ་བཟང་པོ་འདི་འབྱུང་བའི། །
<pb id="98.294a"/>
སངས་རྒྱས་སྟོང་ཡང་དགོད་པར་བྱ། །དེ་ལྟར་རྒྱས་པར་སྤྲོས་པ་ནི། །ལྷ་རྣམས་གྲངས་ནི་རྒྱ་ཆེ་བར། །གཅིག་སྟོང་ཉིས་བརྒྱ་བཞི་བཅུ་བདུན། །འཇིག་རྟེན་འཇིག་རྟེན་འདས་པའི་ལྷ། །མགོན་པོ་གདོང་བཅུ་
གཅིག་པ་ཡི། །ལྷ་གྲངས་དཀྱིལ་འཁོར་བཀོད་པའོ། །སྤྱན་རས་གཟིགས་ཀྱི་དཀྱིལ་འཁོར་བཅུ། །འཇིག་རྟེན་དབང་གི་དཀྱིལ་འཁོར་ལྔ། །རིག་པའི་ལྷ་མོའི་དཀྱིལ་འཁོར་ལྔ། །རྡོ་རྗེ་ཁྲོ་བོའི་དཀྱིལ་འཁོར་བདུན། །དཀྱིལ་
འཁོར་དེ་དག་རེ་རེ་ལ། །སེམས་ཀྱི་དཀྱིལ་འཁོར་ལྷ་མང་སྟེ། །རང་བཞིན་གྱིས་ནི་ཉི་ཤུ་ལྔ། །རྒྱུ་འབྲས་ཚུལ་དུ་རྣམ་པ་དགུ། །ཡེ་ཤེས་ཆ་ལ་ལྔ་ཡིན་ཏེ། །ཆོས་ཉིད་ངོ་བོས་གཅིག་ཏུ་རྒྱལ། །གང་གང་མོས་པ་དེ་དང་དེའི། །
དཀྱིལ་འཁོར་རྣམ་པར་སྤྲོ་བ་འམ། །གཅིག་ཏུ་མོས་པའི་སྦྱོར་བ་ཡིས། །བྱང་ཆུབ་རྡོ་རྗེ་མཆོག་ཐོབ་ནས། །ཁམས་གསུམ་རྒྱལ་པོར་ལོངས་སྤྱོད་ཆེ། །ཆོས་ཀྱི་འཁོར་ལོ་བསྐོར་བར་འགྱུར། །གཙང་སྦྲ་ཆེ་ཞིང་དད་སེྃས་
ཅན། །རྩེ་གཅིག་སྒྲུབ་ལ་ནན་ཏན་སྩོལ། །བློ་བཟང་འགྲོ་ལ་འཇུག་ཅིང་སྦྱོང་། །ངག་སྙན་ངང་གིས་ཁྲོ་བ་མེད། །གཡོ་སྒྱུ་འདོད་བརྐམ་གཡེང་བ་མེད། །ལུས་ངག་དལ་ཞིང་ཐོས་པ་མང་། །ང་རྒྱལ་སེར་སྣ་ཆགས་པ་མེད། །
གཏོང་ཕོད་སྙིང་རྗེ་དྲག་ལྡན་པས། །སྤྱན་རས་གཟིགས་ལ་གང་དམིགས་ནས། །དེ་ཡི་སྙིང་པོ་རྩ་སྔགས་ལ། །བར་ཆོད་མེད་པས་རབ་བརྗོད་ནས། །གཞན་ལ་ཕན་ཕྱིར་སྨོན་ལམ་བརྗོད། །སྤྱན་རས་གཟིགས་མགོན་
ཕྱག་འཚལ་ལོ། །གང་ལ་འཇིགས་པ་བརྒྱད་སྣང་ཚེ། །ཁྲོ་བོ་ཆེན་པོའི་རྫུ་འཕྲུལ་གྱིས། །དེ་དག་མྱུར་དུ་སེལ་བྱེད་ཤོག །སྤྱན་རས་གཟིགས་མགོན་ཕྱག་འཚལ་ལོ། །གང་ལ་ནད་རིམས་གང་བྱུང་ཚེ། །གསོ་སྤྱད་སྨན་དང་སྨན་
པར་ནི། །བདག་ཉིད་གྱུར་ནས་མྱུར་སེལ་ཤོག །སྤྱན་རས་གཟིགས་མགོན་ཕྱག་འཚལ་ལོ། །མུ་གེའི་ནང་དུ་བྱུང་གྱུར་ཚེ། །ཕྱོགས་གཅིག་ནས་ནི་རྣམ་གཡོས་ནས། །ཟས་སྐོམ་རྒྱུན་ཆད་མེད་པར་ཤོག །སྤྱན་རས་གཟིགས་
<pb id="98.294b"/>
མགོན་ཕྱག་འཚལ་ལོ། །གང་དུ་འཁྲུག་པ་ཆེ་བྱུང་ཚེ། །རང་དབང་གིས་ནི་སེམས་གྱུར་ནས། །བདེ་བས་ཕན་ཚུན་སྡུམ་པར་ཤོག །སྤྱན་རས་གཟིགས་མགོན་ཕྱག་འཚལ་ལོ། །བྱོལ་སོང་གཅིག་ལ་གཅིག་ཟ་དང་། །
ཟས་སྐོམ་དཀོན་དང་གཞན་འཇིགས་དང་། །དེ་དག་སེལ་བའི་སྐྱབས་གྱུར་ཅིག །སྤྱན་རས་གཟིགས་མགོན་ཕྱག་འཚལ་ལོ། །ཡི་དགས་ཟས་སྐོམ་གདུངས་པ་དང་། །ལོག་པར་ལྟ་བའི་གནས་ཞུགས་ཚེ། །ནད་བྲལ་
བདུད་རྩི་ཀུན་སྣང་ཤོག །སྤྱན་རས་གཟིགས་མགོན་ཕྱག་འཚལ་ལོ། །འགྲོ་བའི་སྐྱབས་དང་ཐབས་མཁས་དང་། །ཤེས་རབ་གྲུ་དང་ལྡན་ནས་ཀྱང་། །ཐབས་ཀྱིས་སྡུག་བསྔལ་ལས་གྲོལ་ཤོག །སྤྱན་རས་གཟིགས་
མགོན་ཕྱག་འཚལ་ལོ། །ཚུལ་ཁྲིམས་ཞགས་ལྡན་ལམ་ལ་རྟག །མྱ་ངན་འདས་པའི་རི་བོ་འཛེག །འདུས་མ་བྱས་ཀྱི་ཁྱིམ་འཇུག་ཤོག །སྤྱན་རས་གཟིགས་མགོན་ཕྱག་འཚལ་ལོ། །ངན་སོང་གནས་རྣམས་
མཐོང་ནས་ཀྱང་། །དེར་ཕྱིན་དེ་རྣྃས་ཟད་པ་ཡི། །གཉེན་པོས་ས་སར་འབྱུང་བར་ཤོག །སྤྱན་རས་གཟིགས་མགོན་ཕྱག་འཚལ་ལོ། །དམྱལ་རྣམས་ཚ་གྲང་གཅད་གཏུབས་ཚེ། །གོ་ཆ་ཆེ་དང་བསིལ་གྲིབ་དང་། །དྲོད་ཀྱི་
འོད་དུ་གྱུར་པར་ཤོག །རིག་སྔགས་ཡང་ཡང་བརྗོད་པ་ཡིས། །ཡང་དག་ལམ་ཉིད་རྟོགས་པར་ཤོག །ཀུན་འབྱུང་ས་བོན་རུལ་ནས་ནི། །སྡུག་བསྔལ་ཕུང་པོ་སྐམ་པར་ཤོག །མགོན་པོ་མྱ་ངན་འདས་ཐོབ་ནས། །
འཇིག་རྟེན་ཕྱོགས་བཅུར་རབ་གྲགས་འགྱུར། །དེ་ནས་ཡང་དག་བཤད་བྱ་བ། །བསྙེན་པས་བགེགས་ཀྱི་མཐུ་བཅོམ་ནས། །དངོས་གྲུབ་མྱུར་དུ་རྙེད་བྱའི་ཕྱིར། །བསྒྲུབ་པ་ལ་ནི་བརྩོན་པར་བྱ། །ཟླ་བ་དཀར་པོའི་ཚེས་
གཅིག་ནས། །ཁྲུས་བྱས་གོས་སར་གྱོན་བྱས་ནས། །སྐུ་གཟུགས་བཟང་པོའི་མདུན་འདུག་ནས། །བསྨྱུང་བར་གནས་ནས་ཉིན་ཅིག་ལ། །དུས་གསུམ་སྔགས་འདི་བརྒྱ་རྩ་བརྒྱད། །བརྗོད་ཅིང་ཅི་འབྱོར་མཆོད་པར་བྱ། །ཚེས་བརྒྱད་
<pb id="98.295a"/>
ཐོ་རངས་དུས་ནས་ནི། །དབེན་པར་གདན་ཁྲི་བཟང་པོ་ལ། །སྐུ་གཟུགས་ནུབ་ཏུ་གཟིགས་ནས་གཞག །བཟའ་བཏུང་དངར་བས་དཔགས་པས་མཆོད། །ཨོྃ་ཨ་ཀ་རུ་དང་དུ་རུ་སྐ། །བདུག་པ་རྒྱུན་དུ་སྲེག་པར་བྱ། །
འབྲུ་དཀར་འོ་མའི་ཟས་བཟའ་ཞིང་། །ཞག་གསུམ་བཟླས་པ་ཅི་ནུས་བྱ། །དེ་ནས་ཞག་གསུྃ་བར་དུ་བདག །འོ་མ་ཞོ་དང་འབྲས་ཆེན་འཚལ། །ལྷ་ལ་མཆོད་པ་ཆེར་བསྐྱེད་ནས། །བྱང་ཆུབ་ཤིང་དྲུང་སྟོང་རྩ་བརྒྱད། །དུ་རུ་སྐ་
མར་དུ་སྦང་། །དུམ་བུ་རེ་རེ་སྔགས་རེ་དང་། །བྱང་ཆུབ་སེམས་དཔའི་དྲུང་དུ་བསྲེག །ས་ཡང་གཡོ་ཞིང་སྐུ་ཡང་གཡོ། །སྟེང་ཞལ་ནས་ནི་སྙན་པའི་སྒྲ། །ལེགས་སོ་ལེགས་སོ་རིགས་ཀྱི་བུ། །ཁྱོད་ནི་ནན་ཏན་བརྩོན་འགྲུས་
ཅན། །འདོད་སྨན་དོན་གཉེར་གང་ཡིན་པ། །མཁའ་ལ་འཕུར་རམ་རྐང་འགྱོགས་སམ། །དྲང་སྲོང་རིག་འཛིན་རྒྱལ་པོ་ལ། །བདག་དང་སྐལ་བ་མཉམ་འདོད་ན། །དེ་རིང་ཉིད་དུ་སྩལ་བར་བགྱི། །བཅྭ་ལྔའི་ཚེས་ལ་སྐུ་
གཟུགས་དེ། །བདེ་གཤེགས་རིང་བསྲེལ་ཡོད་པ་ཡི། །མཆོད་རྟེན་ནང་ངམ་དྲུང་དུ་བཞུགས། །གསོ་སྦྱོང་བླངས་ནས་བསྨྱུང་བ་ཡིས། །སྐྱ་སྣར་མེ་ཏོག་བརྒྱ་རྩ་བརྒྱད། །སྔགས་རེ་བརྗོད་པས་སྐུ་ལ་བརྡེག །
དེ་ཚེ་མདུན་ཞལ་རྩ་བ་ནས། །འབྲུག་སྒྲ་ཆེན་པོ་ལྟ་བུ་འབྱུང་། །ས་ཆེན་རབ་ཏུ་གཡོ་བར་འགྱུར། །དེ་ཚེ་བདག་ཉིད་མ་སྐྲག་པར། །སྔགས་བསྒྲུབ་རྗེས་སུ་དྲན་བྱ་སྟེ། །བྱང་ཆུབ་སེམས་དཔའ་སེམས་དཔའ་ཆེ། །
མགོན་པོ་སྤྱན་རས་གཟིགས་དབང་ཕྱུག །ཐུགས་རྗེ་ཆེ་དང་ལྡན་པ་ལ། །བདག་ཉིད་གུས་པར་ཕྱག་འཚལ་ལོ། །བདག་ནི་སེམས་ཅན་ཐམས་ཅད་ཀྱི། །མགོན་སྐྱབས་རེ་གནས་གྱུར་ནས་ཀྱང་། །འགྲོ་བ་ཀུན་
གྱི་རེ་འདོད་རྣམས། །ཚུལ་བཞིན་དུ་ནི་སྐོང་བར་ཤོག །དེ་ཚེ་འདོད་པ་སྩོལ་བ་ལ། །ལྷ་ཀླུ་ཚོགས་ཀྱི་བར་ཆད་མེད། །སྔགས་ཀྱི་འདོད་དོན་ཀུན་གྲུབ་ཡིན། །བསོད་ནམས་རྫོགས་བྱེད་སྨོན་ལམ་མོ། །ཕྱག་འཚལ་
<pb id="98.295b"/>
རྟེན་ལ་བསྐོར་བ་དང་། །མཆོད་རྟེན་བརྩིག་དང་དཀྱིལ་འཁོར་ནི། །རྣལ་འབྱོར་ཡན་ལག་ལས་ལྡན་པས། །བདག་དང་གཞན་གྱི་དོན་གྱི་ཕྱིར། །རྒྱུན་ཆད་མེད་པར་བརྩོན་པ་ན། །དགེ་བྱེད་སྨོན་ལམ་རྒྱས་པ་ནི། །དེ་དག་
མྱུར་དུ་འབྱུང་བར་འགྱུར། །དེ་ཕྱིར་སྨོན་ལམ་མཆོག་ཏུ་བཤད། །གང་ལ་དགེ་སྤྱོད་གཡེལ་བ་ཡི། །ལེ་ལོ་ཅན་ནི་བདུད་བཟུང་ནས། །གྱ་ཚོམ་སྨྲ་ཞིང་ཆོས་ལ་སྨོད། །བསྟན་པ་འཇིག་པར་བྱེད་པར་འགྱུར། །དེ་ཕྱིར་
དམན་རིགས་གདོལ་པ་ཅན། །ལོག་སྤྱོད་ཅན་ནི་རིང་དུ་སོང་། །སེར་སྣ་ལེ་ལོ་ང་རྒྱལ་ཅན། །བག་མེད་གཡེང་དང་བཅས་པ་ནི། །བདུད་ཀྱི་འཆིང་ལམ་ལོག་ལྃ་པ། །ཞུགས་དང་སླར་ལ་བཏུང་བར་བྱ། །འཕགས་པ་
སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པད་མའི་དྲ་བ་ཞེས་བྱ་བ་ལས་དངོས་གྲུབ་འབྱུང་བའི་ལེའུ་སྟེ་བདུན་པའོ།།  །། <head n="2" t="ལེའུ་བརྒྱད་པ།  སྔགས་ཀྱི་སྦྱོར་བ།" type="lewu" zh="91.904"/>དེ་ནས་ནད་དང་གནོད་པ་སོགས། །སྔགས་བརྗོད་ཙམ་གྱིས་བསལ་བར་བཤད། །
ནད་གདོན་གང་དང་གང་ལ་ཡང་། །སྔགས་པས་དྲག་ཏུ་གསལ་བཏབ་ལ། །རང་གིས་རྩེ་གཅིག་སེམས་ཀྱིས་བཟླ། །དང་པོར་སྙིང་རྗེར་བཅས་པ་ཡི། །སྔགས་ཀྱིས་ནད་དང་གདོན་ལས་གྲོལ། །དེ་ཚེ་མཆོད་ལ་བརྩོན་པར་བྱ། །
སྨྱོ་ནད་ཉིན་རེ་ལྡང་བ་དང་། །ཉིན་གཉིས་པ་འམ་ཉིན་གསུམ་པ། །ཉིན་བཞི་ཉིན་བདུན་ལྡང་བའི་རིམས། །འབྱུང་པོ་མཁའ་འགྲོ་ཤ་ཟ་འམ། །སྨྱོ་བྱེད་བརྗེད་བྱེད་ལུས་སྲུལ་པོ། །འདྲེ་གདོན་དྲག་པོས་བགྱིད་མོད་ཀྱང་། །
བརྒྱ་རྩ་བརྒྱད་ཀྱིས་སེལ་བར་འགྱུར། །ཡང་ན་སྲད་བུ་ཁ་དོག་ལྔ། །མདུད་རེ་སྔགས་རེ་བརྒྱ་རྩ་བརྒྱད། །མདུད་ལྡན་མགུལ་ལམ་དཔུང་པར་གདགས། །ཁ་ན་མ་ཐོ་བསག་པ་ཡི། །སྒྲིབ་ཀུན་ཞི་ཞིང་བྱང་འགྱུར་ན། །བགེག་
སོགས་ནད་ལྟ་སྨོས་ཅི་དགོས། །བདེ་བརླབ་བསམ་གྱིས་མི་ཁྱབ་བོ། །སྐྲངས་དང་འབྲས་ཀྱི་ཕྲེང་བ་དང་། །ཤུ་བ་ཕོལ་མིག་རྨ་མཛེ་དང་། །མེ་དབལ་ལྷོག་པ་གཡན་ལ་སོགས། །མ་རུངས་པ་ཡི་ནད་རྣམས་དང་། །རལ་གྲི་
<pb id="98.296a"/>
མདའ་མདུང་ལ་སོགས་པས། །མྱོས་སམ་དེ་ཡིས་ཉེན་པ་དང་། །སྦྲུལ་དང་སྡིག་པ་རྩངས་པ་དང་། །བུང་བ་མཆུ་རྣོན་ལ་སོགས་པ། །གདུག་པ་རྣམས་ལ་ལན་བདུན་དང་། །བརྒྱ་རྩ་བརྒྱད་དང་སྟོང་དུ་བརྗོད། །ཡང་
ན་ས་སེར་འཇིམ་པས་བྱུགས། །དེ་ཡིས་ནད་ལས་གྲོལ་བར་ངེས། །བགེགས་སམ་རླུང་ལ་སོགས་པ་ཡི། །གཞོགས་གཅིག་ཕྱོགས་སུ་ནད་ལངས་སམ། །རྣ་བ་འོན་ནམ་སྣ་སུབ་ན། །བརྒྱ་རྩ་བརྒྱད་དུ་བཟླས་པ་འམ། །
འབྲུ་མར་ཞོ་དང་རུ་རྟ་དང་། །ལན་བདུན་བརྗོད་ནས་སྐུ་བྱུག་དང་། །ཟོས་ཤིང་རྣ་བ་སྣར་བྱུགས་ནས། །སོས་པར་འགྱུར་བར་ཐེ་ཚོམ་མེད། །དེ་ནས་བྱང་ཆུབ་སེམས་དཔའ་ཆེ། །ཉི་འོད་ཀྱིས་ཀྱང་རིག་སྔགས་འཆང་། །
བསྲུང་དང་ལམ་འགྲོ་སྐྱབ་པའི་ཕྱིར། །བྱིན་བརླབས་ལྡན་པའི་ཚིག་འདི་གསུངས། །ན་མོ་བུད་དྷཱ་ཡ་གུ་ར་བེ། ན་མོ་དྷརྨཱ་ཡ་ཏ་ཡེ་ནི། །ན་མཿསང་གྷཱ་ཡ་མ་ཧཱ་ཏེ། ཏྲི་བི་ཡི་སྭཱ་ཧཱ་ན་མཱ། ཉིན་མཚན་དུས་སུ་འདི་བརྗོད་པས། །
སྡིག་ཀུན་བྱང་ཞིང་ནད་རྣམས་ཞི། །ལམ་དུ་བགེགས་བདུད་མི་ཕྲད་ཅིང་། །རྟག་ཏུ་སེམས་དགའ་དམ་པས་འཐོབ། །བྱང་ཆུབ་སེམས་དཔའ་ཟླ་འོད་ཀྱང་། །བསྲུང་བའི་དོན་དུ་སྔགས་འདི་གསུངས། །ཤ་མ་ཏ་ཧེ་རུ་ཤ་ཧོ། །
ཨཛྙ་པ་ཏེ། སུ་རུ་ཏེ། ཤྃ་ཀེ་ཊེ། བ་ར་མ་བྱ་ཏེ། སུ་རུ་ཊེ། ཀྱ་ལ་ཊ་ཏེ་ཁི་མ་ཏེ་སྭཱ་ཧཱ། ཚོན་སྣ་ལྔ་ཡི་སྐུད་པ་ལ། །བདུན་བཟླས་མདུད་པ་ཉི་ཤུ་རྩ་གཅིག །ན་སར་བཏགས་ན་ནད་སེལ་འགྱུར། །གཞན་ཡང་ཡོན་ཏན་གྲངས་མེད་
འཐོབ། །སྦྲུལ་གྱི་རྨ་ནི་སྒོ་ཕྱེ་ལ། །བདུན་བཟླས་རྨ་ཁར་བཏབ་ན་སོས། །སེང་གེ་སྟག་གཟིག་དོམ་དྲེད་ཀྱིས། །བཀླགས་ལ་ཉི་ཤུ་རྩ་གཅིག་བསྔགས། །བརྗོད་ནས་གྲ་ཁྲིམས་ཅན་ལ་བསྐོན། །དེ་མ་ཐག་ཏུ་རིམ་སེལ་
འགྱུར། །བློ་བུར་གདོན་གྱིས་ཉེན་པ་ལ། །ལན་བདུན་བརྗོད་པའི་གུ་གུལ་བདུག །ལྡོང་རོས་ཡུངས་ཀར་ལན་ཚྭ་དཀར། །སྦྱར་ནས་ཉི་ཤུ་རྩ་ཅིག་བརྗོད། །ནད་པའི་མལ་བཞག་ནས་བདུགས་ན། །འབྱུང་པོ་འབྲོས་ཏེ་ནད་ལས་གྲོལ། །
<pb id="98.296b"/>
ཏིལ་མས་ནང་དུ་རུ་རྟ་བཙོས། །བྱུགས་པས་གཞོགས་ནད་རྣ་ནད་དང་། །ཞ་གྲུམ་མྱུར་དུ་སེལ་བར་བྱེད། །ཡང་ན་རྩི་མར་ཉིད་ལ་བྱ། །ཏིལ་མར་ལྟེ་བར་བསྐུས་པ་ཡིས། །མྱུར་དུ་བུ་ཐོན་འགྱུར་བར་ངེས། །ལྕིམ་རྩས་ཤ་མ་
ཐོན་པར་ངེས། །དུ་རུ་ཀ་དང་སྦྱི་མོང་སྦྱར། །སྙིང་ནད་དྲག་པོ་སེལ་བར་འགྱུར། །བ་རོག་མོའི་ལྕི་དྲོན་གྱིས། །རྨ་ཁར་བསླན་ན་མེས་ཚིག་སོས། །སྲིན་བུ་རིང་མོ་སྙིང་ལ་ཟ། །རྟ་དཀར་གཅིན་ལ་ཁྱོར་གང་འཐུང་། །དེས་ནི་སྲོག་
ཆགས་བུད་པར་འགྱུར། །འབྲས་ལ་རམས་ཀྱི་ལོ་མ་ཡིས། །ཁུ་བ་བསྐོལ་བས་བྱུག་པར་བྱ། །བོང་བུའི་རྟུག་པ་གསར་པ་བརྩིར། །ཉལ་ཀར་མིག་དུ་བླུགས་ན་སོས། །མཚན་མ་སྐྲངས་ལ་སྐུད་དཀར་རོ། །དེ་ཀུ་ཉི་ཤུ་རྩ་གཅིག་
བཟླས། །བརྒྱ་རྩ་བརྒྱད་བརྗོད་ཤུ་དག་དཀར། །དཔུང་པར་བཏགས་པས་གཡུལ་ལས་རྒྱལ། །ཕུག་རོན་རིལ་མ་ཉི་ཤུ་བརྒྱད། །བཟླས་བཅས་བསྐུས་པས་ལྕག་སྒྲོག་དང་། །ཤིང་སྒྲོག་ལ་སོགས་གྲོལ་བར་ངེས། །ཐལ་བ་འམ་བྱེ་མ་
ལ་ནི་སྔགས། །སྟོང་བཟླས་མེ་ཏོག་སྲིན་བུ་གྲོལ། །གདོན་དང་ཡམས་ནད་བཟློག་པ་ལ། །དྲི་བཟང་ཆུ་ལ་བཟླས་ནས་བཀྲུས། །བུ་མེད་བུ་འདོད་དོན་དུ་ནི། །སྟོང་བཟླས་བ་མར་བཏུང་བར་བྱ། །བྱི་བ་སྦྲུལ་དང་རུ་སྦལ་ཤ །ཕྱེ་མ་གཏོར་ན་
ཕྱུགས་རྣམས་རེངས། །མར་ག་ནི་དང་ཤུ་དག་དང་། །ལྒ་དང་གོ་སྙོད་སྦྲང་རྩི་སྦྱར། །སྔགས་འདི་ཡིས་ནི་ཤེས་རབ་འཕེལ། །ན་མོ་རཏྣ་ཏྲ་ཡཱ་ཡ། ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་
ཡ། ཏདྱ་ཐཱ། ཁཱ་ཧི་ཁཱ་ཧི། བ་ལི་ཏེ་སྭཱ་ཧཱ། ན་མོ་རཏྣ་ཏྲ་ཡཱ་ཡ། །ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ་མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོྃ་པདྨེ་ཕུ་མ་ཧཱ་པདྨེ་ཕུ། པདྨ་ལོ་ཙ་ནེ་ཕུ། ཨ་མོ་གྷ་བེ་ཏེ། ན་མོ་ཨ་དོཏ་ཀུ་ཏྲ་ཡ། 
ས་ར་ས་ར་ག་ཙ་ག་ཙ།  ཨི་མ་མ་མ་ཀྵི་རོ་གྃ་ནཱ་ཤ་ཡ་སྭཱ་ཧཱ། ཉི་ཤུ་རྩ་གཅིག་བཟླས་ནས་ཀྱང་། །ཐལ་བས་མིག་ནི་ཕྱི་རོལ་བསྐུ། །མིག་ནད་ཐམས་ཅད་འཇོམས་པར་འགྱུར། །སྐུད་པ་དཀར་པོ་མདུད་པ་བདུན། །སྔགས་བདུན་བཟླས་པའི་རྣ་བ་ཡི། ནད་
<pb id="98.297a"/>
རྣྃས་ཐམས་ཅད་འཇོམ་པར་བྱེད། །གུར་གུམ་ཀ་ར་ཆ་མཉམ་པས། །སྣའི་ནད་ནི་སེལ་བར་བྱེད། །ཨ་རུ་རའི་ཕྱེ་མ་དང་། །སྦྲང་རྩི་བསྲེས་པའི་འདག་པས་ནི། །སོ་ཡི་ནད་དང་ལྕེ་ཡི་ནད། །ཐཾད་འཇོམ་པར་ཤེས་པར་བྱ། །ཨོྃ་ཧཱུྃ་
ཤྲུྃ་ཧཱུྃ་ཤུ་ཀྵེ་ཕུ། །ཉི་ཤུ་རྩ་གཅིག་ཆུ་ལ་བཟླ། །འཐུངས་པའི་མ་ཞུའི་གནོད་པ་སེལ། །ན་མོ་རཏྣ་ཏྲ་ཡཱ་ཡ། ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོྃ་རཏྣ་ཤེ། མ་ཧཱ་ཙཎ་ཌ་ཨ་
སུ་ར་མར་ཏ་ཀ་ཛྭ་ལ་ཛྭ་ལ། ཙྪིན་དྷ་ཙྪིན་དྷ། ཧུ་རུ་ཧུ་རུ། ཀི་རི་ཀི་རི། ཧ་ན་ཧ་ན། སརྦ་ཛྭ་རེཾ་རུ་དྲ་ཀ་བན་དྷེ་ན། མཱ་ར་ཡ་མཱ་ར་ཡ། སརྦ་གྲ་ཧྃ་སྭཱ་ཧཱ། སྔགས་འདི་མཚལ་གྱིས་བྲིས་ནས་ཀྱང་། །མགུལ་དུ་བཏགས་ན་ནད་རྣམས་སེལ། །
གཞན་ཡང་རྩ་བའི་སྔགས་གང་གིས། །ལས་རྣམས་དེ་དང་དེ་ལ་སྦྱར། །སྦྲང་བུ་སྲིན་བུ་སྦྲུལ་ལྷོག་པ། །གཡེན་པ་ཤུ་བ་སྐེ་ནད་ལ། །སྦྲང་རྩི་པི་པི་ལིང་གིས་བྱུག །གང་ཞིག་བརྩོན་དུ་ཞུགས་པ་ལ། །ཉི་ཤུ་རྩ་གཅིག་
བཟླས་པ་ལ། །ཙན་དན་འདི་གུ་སྙིང་གར་བྱུག །གང་གིས་མིག་ནད་སེལ་བ་ལ། །ཤིང་དངར་ཆུ་འམ་སྤོས་ཆུ་འམ། །ལ་ལ་ཤ་ཡི་ཁུས་ཡིས་བྱ། །རྣ་བ་ལ་ནི་ཏིལ་མར་གྱིས། །གཞན་གྱི་ཡི་གེ་གསལ་བ་དང་། །འཐབ་མོ་
ཤགས་འགྱེད་འགྱུར་བའི་ཚེ། །བུམ་པ་ཆུ་ཡིས་གདོང་པ་བཀྲུ། །གང་ཡང་བྱིས་པ་བསྲུང་བ་ནི། །སེང་ལྡེང་ཕུར་བུ་སོར་བཞི་པ། །པད་མ་གར་གྱི་དབང་ཕྱུག་དང་། །དོན་ཡོད་ཞགས་པའི་སྔགས་རིང་དག །སྟོང་རྩ་བརྒྱད་
དུ་བཟླས་བཏགས་ན། །ཚེ་རིང་ཉིད་དུ་བདེ་བར་སྤྱོད། །བ་ལང་རྭ་དང་པོ་སོ་འཆ། །ཤིང་ཀུན་དུང་སྦྲུལ་ལྤགས་པ་དང་། །རས་བལ་ས་བོན་དྲུང་པོ་དང་། །དེ་བཞིན་དུ་ནི་སེར་པོ་གཉིས། །ནས་ཀྱི་ཕུབ་མ་གཡེངས་པའི་སྐྲ། །
བྱི་ལའི་རྟུག་པ་བྲི་ཧ་ཏི། །ཤུགས་པ་བྱ་རོག་སྒོང་ང་དང་། །བ་ལང་རྨིག་པ་ན་ལེ་ཤམ། །ད་དུ་ར་དང་ལྷན་ཅིག་སྦྱར། །དེ་རྣམས་བསྲེས་པའི་དུད་པ་ཡིས། །བགེགས་རྣམས་སེལ་ཕྱིར་རུ་ཏྲ་ཡི། །དུད་པ་བཅུ་
<pb id="98.297b"/>
དྲུག་ཞེས་བྱ་བའོ། །པུ་ཤེལ་ཙེ་དང་བ་བླ་དང་། །བཙན་དུག་གི་ནི་སྦྲུལ་ཤུན་གྱིས། །བདུགས་ན་རིམ་ནད་ཐཾད་སེལ། །ནད་གཞན་དག་ཀྱང་སེལ་བར་བྱེད། །བ་ལང་ལྕི་བའི་ཁུ་བར་ནི། །སོ་མ་ར་ཛའི་ཕྱེ་མ་གདབ། །ཡི་གེ་
ཧྲཱི་ཡིས་བྱིན་བརླབས་ནས། །མགྲིན་པ་སྔོན་པོའི་རྩ་བའི་སྔགས། །བརྒྱ་རྩ་བརྒྱད་བརྗོད་འཐུངས་པས་ནི། །དུག་དང་རིམས་ནད་སེལ་བར་བྱེད། །སྐྱེར་པ་བསྐོལ་བའི་ཁུ་བར་ནི། །སོ་མ་ར་ཙའི་ཕྱེ་མར་སྦྱར། །
རིལ་བུ་རྒྱ་སྲན་ཙམ་གྱི་ཚད། །ཡིད་བཞིན་ནོར་བུའི་སྔགས་བརྗོད་ནས། །ཟོས་པ་ཙམ་གྱིས་དུག་རིགས་རྣམས། །ཟོས་ཀྱང་ལུས་ལ་གནོད་པ་མེད། །འོ་མར་ཡུང་བ་སྲང་གཅིག་བསྐོལ། །སོ་མ་ར་ཙ་བླུགས་ཏེ་
བླུད། །སོ་སོ་འཆང་ལ་ཧ་ལའི་སྔགས། །བརྒྱ་རྩ་བརྒྱད་སྔགས་གྲངས་ཚང་བ། །བརྗོད་དེ་བླུད་ན་སྐྱུགས་ནས་ནི། །དུག་གིས་ཚུག་པར་མི་འགྱུར་རོ། །ཁྱིམ་གྱི་དུད་པ་རྒྱམ་ཚྭ་དང་། །སྐྱེ་དུ་དམར་རྩ་ལོ་མར་བཅས། །
ཕྱེ་མ་མར་སར་སྦྲང་རྩི་བཅས། །ཧ་རི་ཆེན་པོ་རྩ་བའི་སྔགས། །བརྒྱ་རྩ་བརྒྱད་ཀྱིས་བཏུང་བར་བྱ། །སྦྲུལ་ནད་ཐམས་ཅད་སེལ་བར་བྱེད། །ཤུ་དག་རུ་རྟ་ཨ་ག་རུ། །ཡུང་བ་བོང་ང་དཀར་པོ་རྣམས། །དོན་ཡོད་
ཞགས་པའི་སྔགས་ཀྱིས་མཉེ། །བྱུག་པས་དུག་རྣམས་ཐམས་ཅད་སེལ། །རྒྱམ་ཚྭ་སྲང་གང་མར་སྲང་གཉིས། །གཅིན་སྲང་བརྒྱད་དང་ལྷན་ཅིག་བསྐོལ། །རྡོ་རྗེ་ཆོས་ཀྱི་སྔགས་ཀྱིས་འཐུངས། །དུག་ནད་ཐམས་ཅད་སེལ་
བར་བྱེད། །རྒྱམ་ཚྭ་ཚྭ་གསུམ་མར་སྲང་བཞི། །སྦྱར་ཏེ་མི་ཤོལ་སྔགས་བརྗོད་ནས། །བྱུགས་ན་རེག་པ་ཙམ་གྱིས་ནི། །སྡིག་པ་སྦྲུལ་གྱིས་ཟིན་པ་སེལ། །ཀུ་མུ་རི་དང་སེར་པོ་གཉིས། །ལྕིམ་ཚ་མྱང་ཚྭ་སྤར་བཅས་ལ། །
གར་དབང་སྔགས་དང་ཆུ་ཡིས་བཏུང་། །དུག་ནད་ཐམས་ཅད་སེལ་བར་བྱེད། །སེར་པོ་གཉིས་དང་ལྡོང་རོས་དང་། །གོ་ཐལ་གུར་གུམ་ལེ་བརྒན་རྩི། །པད་མ་རྒྱན་ལུང་བསྔགས་ཀྱི་བཏུང་། །དབྱིག་དུག་ཐམས་ཅད་འཇོམས་པར་བྱེད། །
<pb id="98.298a"/>
གང་ལ་གཟའ་དང་རྒྱུ་སྐར་གྱི། །འཚེ་བ་བྱུང་ན་དེ་བསལ་ཕྱིར། །པད་མ་འདབ་བརྒྱད་མཎ་ཌལ་གྱི། །ཕྱོགས་དང་ཕྱོགས་མཚམས་དབུས་རྣམས་སུ། །མགོན་པོ་འཇམ་པའི་རྡོ་རྗེ་ནི། །མཁའ་ལྡིང་གཟུགས་སུ་
འགྱུར་བ་ལ། །སྤྱན་རས་གཟིགས་དབང་བཅུ་གཅིག་གིས། །གུས་པའི་ཚུལ་དུ་མཆོད་བྱེད་བཀོད། །ཉི་མ་ཟླ་བ་ལག་འཛིན་པའི། །ཁྱབ་འཇུག་གིས་ནི་བྱི་བའི་གཟུགས། །མནན་པའི་མཁའ་ལྡིང་མིག་སྨན་མདོག །
ནོར་རྒྱས་བུ་གཉིས་ལྷ་ཡི་གཟུགས། །མིག་གསུམ་ལྡན་པ་བརྗིད་པའི་ལུས། །རིན་ཆེན་ལྔ་ཡི་སྡེར་གཤོག་ཅན། །རྡོ་རྗེ་མཆུ་རྣོ་ཁྲོ་དང་བཅས། །ཉི་མ་བྱེ་བས་བརྒྱན་པའི་འོད། །སྙིང་གར་ཉི་མ་འོད་འབར་ལ། །གྃ་ཡིག་ནག་
པོ་སྔགས་ཀྱིས་བསྐུལ། །སྤུ་རྣམས་ཟིངས་ཀྱིས་གྱུར་ནས་ཀྱང་། །ཕྱོགས་བཅུར་རྡོ་རྗེ་ཁྱབ་པར་འཕྲོ། །གཟའ་དང་རྒྱུ་སྐར་མོག་བྱས་ཏེ། །གདོན་དང་ཀླུ་རྣྃས་སྲེག་པར་བྱེད། །ཐུགས་རྗེ་མི་བཤོལ་བ་ཡི་སྔགས། །འབྲུག་
སྒྲ་ལྟ་བུར་གསལ་བར་བརྗོད། །གང་ཡང་གྲངས་མེད་སྟོང་ཕྲག་ནི། །ལས་རྣམས་ཐཾད་སྔགས་འདིས་འགྲུབ། །མཁའ་ལྡིང་དཀར་པོ་བརྗིད་པའི་ལུས། །ཀླུ་ཡི་གདོན་ལས་སྦྱར་བར་བྱ། །དེ་ལ་མགྲིན་པ་སྔོན་པོ་ཡི། །རྩ་བའི་སྔགས་
ཀྱིས་བསྐུལ་བས་ནི། །ས་སྟེང་གཏུམ་པོ་ཀླུ་ཡི་གདོན། །དུ་མ་ངེས་པར་སེལ་བར་བྱེད། །ཀླུ་དང་ཚངས་པའི་སྲིན་པོ་བསྲེག །འགྲོ་ལ་མཛེ་ནད་གཏོང་བར་བྱེད། །མཁའ་ལྡིང་དམར་པོ་སྦྲུལ་ཟ་མ། །མེ་ཏོག་ཐོད་པ་ཁ་ཊྭཱྃ་ག །
གཡོན་ན་འཆང་སྟེ་གཡས་པ་ན། །རལ་གྲི་མེ་འོད་འབར་བ་འཆང་། །མགོན་པོ་སེང་གེའི་སྒྲས་སྐུལ་ནས། །དབའ་རླབས་བསྐལ་པའི་མེ་དང་མཉམ། །སྦྲུལ་དང་རིན་ཆེན་དབྱུག་ཐོ་ཅན། །མཁའ་ལྡིང་ཤ་ཟའི་གདོན་ལ་ནི། །མགོན་པོ་
ཧ་རའི་སྔགས་ཀྱིས་བསྐུལ། །མཁའ་འགྲོའི་གདོན་ལ་མཁའ་ལྡིང་ནི། །ལྗང་གུ་རལ་གྲི་ཕུར་པ་འཆང་། །པད་མ་རལ་གྲི་སྔགས་ཀྱིས་བསྐུལ། །ལས་རྣྃས་གང་དང་གང་ལ་ཡང་། །སྔགས་དང་ཕྱག་རྒྱ་ལྡན་པར་བྱའོ། །ཅི་ལྟར་མོས་ཏེ་ཕྱག་རྒྱར་
<pb id="98.298b"/>
བཅས། །ལུས་ཀྱི་ཕྱག་རྒྱ་སེམས་ཀྱི་རྒྱ། །ངོ་བོ་ཉིད་ཀྱིས་མཚོན་པ་ཡི། །སྔགས་དང་ཕྱག་རྒྱས་རྒྱས་འདེབས་འགྱུར། །ད་ནི་ཕྱག་རྒྱ་བཤད་པར་བྱ། །སྐུ་ཡི་མདུན་དུ་ལངས་ནས་ཀྱང་། །རྐང་པ་གཡས་པ་ཡིད་ཙམ་སྐུམ། །
ལག་གཉིས་སོ་སོར་ཐུར་དུ་བརྐྱང་། །གུང་སྲིན་སོ་སོར་མཐིལ་དུ་བཀུག །མཐེབ་མཛུབ་དག་ནི་སོ་སོར་བརྐྱང་། །གྲུ་ཁུག་ལག་མཐིལ་མདུན་དུ་བསྟན། །འགྲོ་འམ་འདུག་ཀྱང་དགྲ་དཔུང་ལས། །རྒྱལ་ཕྱིར་སྔགས་འདི་བརྗོད་པར་བྱ། །
ན་མོ་རཏྣ་ཏྲ་ཡཱ་ཡ། །ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོྃ་ཨ་བ་ཏེ་པ་ར་བ་ཏེ། ཨེ་ཧྱེ་ཧི་སྭཱ་ཧཱ། ཡང་ན་སྔོན་ལྟར་ལུས་བསྲང་སྟེ། །སྙིང་གར་ཐལ་སྦྱར་སྤྲོ་བ་སྣོལ། །
མཛུབ་མོ་གཉིས་སྦྲེངས་རྩེ་མོ་སྤྲད། །མཐེབ་གཉིས་མཛུབ་ཚིགས་དང་པོར་བཀུག །ལག་མཐིལ་ཅུང་ཟད་མ་རེག་པ། །གཟུངས་སྔགས་གང་བརྗོད་ཕྱག་བྱའོ། །བགེགས་ཀྱི་འཚེ་བ་འབྱུང་བའི་ཚེ། །སྔགས་དང་ཕྱག་རྒྱ་འདིས་
བསལ་བྱ། །ན་མོ་རཏྣ་ཏྲ་ཡཱ་ཡ། ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོྃ་སརྦ་དྷརྨཱ་ཎི་མཎ་ཌ་ལཱ་ཡ། ཨེ་ཧྱི་ཧེ་པ་ར་མ་ཤུད་དྷ་སཏྭཱ་ཡ་སྭཱ་ཧཱ། ཡང་ན་སྒོམ་ལ་འཇུག་པས་
ནི། །ཐོག་མར་ཕྱག་རྒྱ་འདི་བཅིང་ངོ་། །པུས་བཙུགས་སྤྱི་བོར་ཐལ་མོ་སྦྱར། །མཛུབ་གཉིས་བཀུག་ལ་རྩེ་སྤྲད་ནས། །དེ་ལ་མཐེབ་གཉིས་སྦྱར་བར་བྱ། །འདི་ནི་བདུད་ལས་རྒྱལ་བར་ངེས། །ཡང་ན་ལག་གཉིས་རྒྱབ་སྤྲད་ནས། །
སོར་མོ་རྩེ་རྣམས་རེག་པར་བྱ། །མཐེབ་གཉིས་བརྐྱང་ནས་མཛུབ་སྣང་སྦྱར། །སྨིན་མཚམས་སུ་ནི་གཞག་པར་བྱ། །ན་མོ་རཏྣ་ཏྲ་ཡཱ་ཡ། ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་
ཡ། ཏདྱ་ཐཱ། ཨོྃ་སརྦ་དུཥྚ་ན་མོ་བཛྲཱ་ཡ་མེ་སྭཱ་ཧཱ། ཁྱད་པར་དུ་ནི་ལྷ་མཐོང་འགྱུར། །ཡང་ན་འབྲེང་སྟེ་མཉམ་བཞག་རྒྱ། །སྙིང་གར་བཞག་ལ་སྔགས་འདི་བརྗོད། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ།
<pb id="98.299a"/>
བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོྃ་སརྦ་དེ་བ་ཨཱ་ན་ལེ་སྭཱ་ཧཱ། གློ་བུར་རྩོད་པ་རྒྱལ་བྱེད་ཡིན། །ཡང་ནི་འགྲེང་སྟེ་རྟིང་པ་སྤྲད། །ལག་གཉིས་འཇིགས་བྱེད་ཚུལ་དུ་བྱ། །རྩ་སྔགས་གང་
རུང་བརྗོད་པས་ནི། །ཏིང་འཛིན་ཡན་ལག་བརྟན་པར་འགྱུར། །ཡང་ན་པད་མ་རྒྱན་ལུང་གི །རྩ་བའི་སྔགས་ཀྱི་ཕྱག་རྒྱའོ། །ལག་གཉིས་ཐལ་སྦྱར་སྲིན་ལག་གིས། །མཐེ་བོའི་སེན་མོ་མནན་བྱས་ཏེ། །མཐེའུ་
ཆུང་རྩེ་མོའི་གུང་མོ་སྤྲད། །གཤེགས་སུ་གསོལ་བའི་ཕྱག་རྒྱ་སྟེ། །དགུག་ན་མཛུབ་རྩེ་བསྒུལ་ཞིང་དགུག །ཡང་ན་གཡས་པའི་མཛུབ་མོ་དགུག །གཡོན་པ་སླར་བཏང་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་
བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོྃ་བྲཧྨ་ཨེ་ཧྱེ་ཧི་སྭཱ་ཧཱ། ཡང་ན་སོར་རྩེ་རྣམས་བསྐྱེད་ན། །མཛུབ་མོ་གཡབ་ལ་ལྷ་ཆེན་རྣམས། །ཡང་ན་ཕྱག་རྒྱ་འདི་བཅས་ལ། །ཉི་ཟླ་
གཟས་བཟུང་དུས་སུ་ནི། །གཟུངས་སྔགས་བ་མར་ལ་བཟླས་ནས་ནི། །ཕྱག་རྒྱ་བཏབ་ནས་ཟོས་པས་ནི། །ཤེས་རབ་འཕེལ་དང་ཚེ་འཕེལ་འགྱུར། །ནད་མེད་གཟུགས་བཟང་འཐོབ་པར་ངེས། །འགྲང་སྟེ་རྐང་གཤིབ་ཐལ་སྦྱར་
ནས། །མཐེབ་གཉིས་ལག་པའི་ནད་བཀུག་པ། །སྙིང་གར་གཞག་བྱ་སྤྱན་རས་གཟིགས། །ཡིད་བཞིན་ནོར་བུའི་འཁོར་ལོའི་རྒྱ། །མཆོད་སོགས་ལས་ཀྱི་སྔོན་འགྲོ་བའོ། །དེ་བཞིན་སྡིག་བཤགས་ལ་ཡང་ངོ་། །མཛུབ་བཀུག་
མཐེ་བོ་སེན་མོར་བཅས། །ལག་གཉིས་རྒྱབ་སྤྲད་གར་དབང་རྒྱ། །ཐལ་སྦྱར་མཐེབ་མཛུབ་སོ་སོར་བརྐྱང་། །མགྲིན་པ་སྔོན་པོའི་ཕྱག་རྒྱའོ། །མཛུབ་མོ་གཉིས་བཀུག་ལྷག་མ་བརྐྱང་། །མི་གི་ཤོལ་བ་ཡི་ཕྱག་རྒྱའོ། །
ལག་གཉིས་རྒྱབ་སྤྲད་མཐེབ་གཉིས་བརྐྱང་། །བདུག་པ་བཟང་ལ་སྔགས་འདི་བཟླས། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ན་མོ་རཏྣ་ཤ་རི་ཙན་
<pb id="98.299b"/>
དྲ་ཨ་ལྃ་ཀཱ་ར་མརྒ་ཏེ་ཛ་སུ་པྲ་ཙ་ཀ་བི་ཤ་རཱ་ཛཱ་ཡ། ཏད་ཡ་ཐཱ། ཨོྃ་རཏྣེ་རཏྣེ། ཏ་ཏ་ཤ་རཏྣ། ཏ་ཏ་ཤ་རཏྣ་པྲི་ཏེ་མ་ཧེ་རཏྣ་པྲ་བྷ་ཏེ། རཏྣ་ཏེ་ག་ར་སྭཱ་ཧཱ། སྔ་བར་བརྒྱ་རྩ་བརྒྱད་བརྗོད་དོ། །ནོར་ཡང་ཐོབ་པའི་གཏེར་རྙེད་འགྱུར། །འགྲོ་
གཞན་བདག་ལ་བྱམས་འདོད་ན། །སོ་ཤིང་ལ་ནི་ཉི་ཤུ་གཅིག །ལྡོབ་སྐྱེན་འདོད་པ་ཤུ་དག་ལ། །སྟོང་རྩ་བརྒྱད་བཟླས་སྙིང་གར་བསྐུ། །གང་བཤད་ཕྱག་རྒྱ་དང་བཅས་པས། །གདུག་པའི་སྔགས་འདིས་བགེགས་
ཀྱང་འབྲོས། །ན་མཿསརྦ་བུད་དྷ་དྷརྨ་སྃ་གྷ་ཡ། ན་མོ་རཏྣ་ཏྲ་ཡཱ་ཡ། ན་མོ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ན་མོ་བཛྲ་པཱ་ཎི་སྱ། ཏདྱ་ཐཱ། ཨོྃ་ཧུ་པི་ཧུ་པི། ཀ་པ་
དུ་པི། པྲ་གཱ་ཡ་ནི་སྭཱ་ཧཱ། རྣམ་གྲངས་བདུག་པས་སངས་རྒྱས་བདུག །ལྷ་རྣམས་དག་ཀྱང་མཆོད་པར་བྱ། །ཡན་ལག་གཡས་པའི་མཐེ་བོ་ནི། །ལག་མཐིལ་བཞག་ནས་སོར་མོས་དགབ། །རྣ་ལྟག་ཕྱར་ནས་མཛུབ་
མོ་ནི། །བརྐྱང་བསྐུམ་བསྐུལ་བས་སྤྲོ་བ་དང་། །གཡོན་པ་མི་འཇིགས་ཕྱག་རྒྱ་སྟེ། །དུས་མ་ཡིན་པར་འཆི་སོགས་བཟློག །ལག་གཉིས་ཐལ་མོ་སྦྱར་ནས་ཀྱང་། །སོར་མོ་བསྣོལ་ཏེ་བཀོད་པ་ལས། །མཐེ་
འོ་མཐེའུ་ཆུང་སོ་སོར་ནི། །སྤྲད་དེ་སྤྲད་པ་ཤེས་རབ་རྒྱ། །ཨོྃ་སརྦ་སྃ་ཤོ་དྷ་ནི་སྭཱ་ཧཱ། དེ་བཞིན་བསྣོལ་ཏེ་བཀན་པ་ཡི། །གང་གཉིས་ནང་དུ་གཤིབས་བསྒྲེང་བ། །མར་མེའི་རྒྱ་སྟེ་སྔགས་འདིའོ། །
ཨོྃ་དཱི་པ་ཏ་བོ་ཙ་ན་སྭཱ་ཧཱ། དེ་ཉིད་སྦུབས་ནས་གུང་མོ་གཉིས། །རྩེ་སྤྲད་སྦྲེངས་པ་བདུག་སྤོས་སོ། །ཨོྃ་དྷུ་པ་དྷ་ཏ་སྭཱ་ཧཱ། རྟིང་སྤྲད་སོ་སོ་རྩེངས་སར་དགུག །བྱུག་པའི་ཚུལ་ནི་བྱུག་པའི་རྒྱ། །
ཨོྃ་དྷ་ལེ་བེ་ཏྱ་སྭཱ་ཧཱ། རྟིང་སྤྲད་སོར་མོ་གྱེན་དུ་བགྲོད། །ཞལ་ནས་འཐོར་ཚུལ་བཤོས་ཀྱི་རྒྱ། །ཨོྃ་ནེ་བི་དྱི་པྲོ་ཀྵ་ཏྃ་སྭཱ་ཧཱ། ལག་གཉིས་བཀུག་ནས་རྩེ་བརྒྱད་སྤྲད། །མཐེ་བོང་གྱེན་དུ་ཡན་
<pb id="98.300a"/>
པ་ནི། །ན་བཟའ་དམ་པའི་ཕྱག་རྒྱའོ། །ཨོྃ་བྷ་ས་ར་ནི་སྭཱ་ཧཱ། སྙིམ་པ་ཁ་ཕྱེ་བཏེག་པའི་ཚུལ། །རོ་མ་སྩལ་པའི་ཕྱག་རྒྱའོ། །ཨོྃ་ཨཱྃ་ཀྲུྃ་ཧྲཱི། ས་ཀ་ལ་གྷ་ན་པ་རི་ཝ་རེ་ནྃ། པ་རི་ཀེ་ར་ཨ་ཨ་ཨ་པ་ཏ་རཾ་ཏེ། ཨ་བ་པ་རཾ་ཏི། ཨ་པ་ཏ་རཾ་ཏ་
ཤ་དི་ཀ་ལོ་ཀ་པཱ་ལ། ས་པ་རི་ཝ་རི་བྷྱཿཨི་དྃ་བ་ལིཾ་གྲྀཧྞནྟུ་ཁཱ་དཾ་ཏུ་པི་བནྟུ། ཡ་ཐཻ་བྃ་ཡ་ཐེཥྚཾ། ཛཿཧཱུཾ་བཾ་ཧོཿ། སཾ་ཏྲིཔྟ་སརྦ་སཏྭ་ནི། ཤཱནྟིཾ་ཀུ་རུ། པུཥྚི་ཀུ་རུ་ཁ་ཤཾ་ཀུ་རུ། ཨཱ་པ་ར་ཎ་ཀུ་རུ་གུཔ་ཏིཾ།  ཀ་རོ་ཏྟུ་ཀུརྦཱནྟུ་ཧཱུྃ་ཧཱུྃ་ཕཊ། ཨརྱ་ཨ་
བ་ལོ་ཀི་ཏེ་ཤྭ་ར་སྱ། ཨཱཛྙཱ་པ་ཡ་ཏི་སྭཱ་ཧཱ། ཨོྃ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱཱ་ནུད་པནྣ་ཏྭཱཏ་ཨོྃ་ཨཱཿཧཱུྃ་ཕཊ་སྭཱ་ཧཱ། ཨོྃ་ཧྲཱི་ཛཾ་བྷ་ལ་ཛ་ལེན་དྲཱ་ཡ་སྭཱ་ཧཱ། ལོངས་སྤྱོད་རྟག་ཕྱིར་གནོད་གནས་ལ། །ཆུ་གཙང་རྟག་ཏུ་སྦྱིན་པར་བྱ། །ཨོྃ་ཨཱཿ
ཧྲཱི་ལོ་ཀེ་ཤྭ་ར་ཧཱུ་ནུ་སྨྲྀ་ཏི་ཀ་རཱ་ཡ་སྭཱ་ཧཱ། ཡི་དགས་རྣམས་ལ་སྲ་ར་ཟས། །ཅི་ཕྱིར་ཆུ་དང་བཅས་པ་སྩལ། །རྣལ་འབྱོར་ལྡན་པའི་རྣལ་འབྱོར་གྲོགས། །ལྷ་དང་འཇིག་རྟེན་སྐྱོང་བ་དང་། །འབྱུང་པོ་ཡི་དགས་ཀུན་བརྩོན་འགྱུར། །སེམས་
ཀྱི་ལྕགས་ཀྱུ་ལྡན་བྱ་སྟེ། །ཉོན་མོངས་སེམས་ལ་རབ་དྲངས་ཏེ། །ལྷ་ཀླུ་འབུམ་ཕྲག་སེམས་དགའ་བའི། །ཀུན་སློང་བྱང་ཆུབ་རིན་ཆེན་གྱི། །ལས་ལ་བསྒྱུར་བའི་ལྷག་བསམ་བསྐྱེད། །མཛད་པ་རྒྱ་ཆེ་ཀུན་གྲུབ་འགྱུར། །འཕགས་
པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པད་མ་དྲ་བ་ཞེས་བྱ་བའི་རྒྱུད་ལས་སྔགས་ཀྱི་སྦྱོར་བའི་ལེའུ་སྟེ་བརྒྱད་པའོ།།  །།<head n="2" t="ལེའུ་དགུ་པ།  སྐུ་ལ་རྟེན་པའི་སྦྱོར་བ།" type="lewu" zh="91.914"/>དེ་ནས་འཁོར་གྱི་དཀྱིལ་འཁོར་ནས། །བྱང་ཆུབ་སེམས་དཔའ་སེམས་
དཔའ་ཆེ། །ཉི་མའི་སྙིང་པོ་ཞེས་བྱ་བ། །འཁོར་གྱི་ཚོགས་དང་བཅས་པ་ཞིག །མཆོད་པའི་བཀོད་པ་ཆེན་པོ་དང་། །བསྟོད་པའི་དབྱངས་དང་བཅས་པ་ཡིས། །བཅོམ་ལྡན་འདས་ལ་མཆོད་པར་བྱས། །སྐོར་བ་དུ་མ་བྱས་
ནས་ཀྱང་། །ཕྱག་འཚལ་གསང་བསྟོད་ཕྱོགས་གཅིག་འཁོད། །པུས་བརྩུགས་ཐལ་སྦྱར་འདི་སྐད་གསོལ། །མགོན་པོ་ཡོན་ཏན་ཀུན་གྱི་རྒྱལ། །ཡེ་ཤེས་རྨད་ཀྱི་འབྱུང་གནས་གཙོ། །ཐར་པའི་ལམ་ཆེན་ཉི་ཤར་རྒྱལ། །
<pb id="98.300b"/>
འདྲེན་པ་རྒྱ་མཚོ་ཕྱག་འཚལ་ལོ། །མཚན་དཔེ་མཐར་ཐུག་མེད་པའི་སྐུ། །གཟི་བརྗིད་རྒྱ་ཆེ་མཁའ་ཁྱབ་ལ། །བློ་གྲོས་ཡངས་པའི་ནམ་མཁའ་ཅན། །སྐུ་ཡི་གསང་བ་ཕྱག་འཚལ་ལོ། །ཚངས་དབྱངས་དུ་མ་བསམ་མི་ཁྱབ། །
ནམ་མཁའ་ཡངས་པའི་མཐའ་བཀང་ནས། །ཚད་མེད་ཡན་ལག་བཅུ་གཉིས་བྱུང་། །གསུང་གི་གསང་བ་ཕྱག་འཚལ་ལོ། །ཏིང་འཛིན་རྣམ་ཐར་བསམ་གཏན་སྒོ། །བསམ་ཡས་བསམ་དུ་མེད་བསམ་པས། །བསམ་མི་
ཁྱབ་པའི་ཤེས་རབ་དང་། །ཐུགས་རྗེའི་ཐུགས་ལ་ཕྱག་འཚལ་ལོ། །འགྲོ་བའི་ཉོན་མོངས་འཆིང་གཅོད་པའི། །མ་རིག་གཡུལ་ལས་རྒྱལ་བྱེད་པ། །ཀུན་རྟོག་དྲ་བ་སེལ་བ་ཡི། །སྒྲོན་མ་དེ་རིང་བཤད་དུ་གསོལ། །བྱིས་རྣམས་
མུན་པའི་འོབས་སུ་ལྟུང་། །ཉན་ཐོས་འདོད་ཆགས་ཚིག་གིས་སྐྲག །རང་རྒྱལ་གསང་བའི་བཟོད་དང་ལྡན། །བྱང་ཆུབ་སེམས་དཔའ་འཆིང་བས་འཇིགས། །ཉོན་མོངས་མངའ་བདག་གསང་སྔགས་ལ། །ཤེས་རབ་སྙིང་
རྗེའི་སྦྱོར་བ་ཡིས། །བག་ཆགས་བཅས་པ་གཏན་སྤོང་བའི། །ཐབས་མཆོག་དུ་མ་བཤད་དུ་གསོལ། །དེ་ནས་བཅོམ་ལྡན་ཐུབ་པ་ཆེ། །འོད་ཟེར་ཕྱོགས་བཅུར་རྒྱས་བྱས་ནས། །ཚངས་པའི་དབྱངས་ཆེན་གསུང་སྙན་པས། །
ནམ་མཁའི་ཁམས་ཆེན་རབ་བཀང་ནས། །ཤེས་རབ་སྙིང་རྗེར་འབྲེལ་བ་ཡི། །སྦྱོར་བའི་ཆོ་ག་དུ་མ་རྣམས། །བསྡུས་པའི་དོན་དུ་བྱས་པ་འདི། །ཉི་མའི་སྙིང་པོ་ཉན་པ་ནི། །ལེགས་སོ་བྱང་ཆུབ་སེམས་དཔའ་ཆེ། །དཔལ་དང་
ལྡན་པ་ཁྱོད་ལེགས་སོ། །རྩེ་གཅིག་གུས་དང་བཅས་པ་ཡི། །སེམས་ཀྱིས་ལེགས་ཉོན་ཡིད་ལ་ཟུང་། །ཉམས་དགའ་བདེ་བའི་ས་ཕྱོགས་སུ། །ཤིན་དུ་དགའ་བའི་ས་ལས་ནི། །དཀྱིལ་འཁོར་གྲུ་བཞི་ལྷམ་པ་བྱ། །གྲུ་བཞི་
སྒོ་བཞི་རྟ་བབས་བཅས། །ཤར་རམ་ལྷོ་ཡི་སྒོ་གཏོད་བྱ། །དཀར་པོ་སེར་པོ་དམར་པོ་དང་། །ལྗང་ཀུའི་ཚོན་གྱིས་བྲི་བར་བྱ། །དབུས་སུ་པད་མ་འདབ་བརྒྱད་པ། །དཀར་པོའི་ལྟེ་བར་འཚམ་བར་དམར། །མུ་ཁྱུད་གཉིས་དང་ལྡན་
<pb id="98.301a"/>
པའོ། །གསེར་དངུལ་ཟངས་སམ་ས་ཉིད་ལ། །བུམ་པ་ལྟོ་ཡངས་མགྲིན་པ་ཕྲ། །ཁ་གཡེལ་ཞབས་ཚོད་ཞུམ་པ་ལ། །ཤིན་ཏུ་གཙང་མར་བཀྲུས་ནས་ཀྱང་། །ག་པུར་གུར་གུམ་ཅུ་གང་དང་། །གླ་རྩི་གིའུ་ཝང་ཆུ་ཡིས་བཀང་། །
བྱ་གྲི་སེང་གྲི་ཧ་ས་དེར། །ཀ་རི་ཀར་ནི་དེ་བ་ཀོ། །ནས་འབྲས་ཏིལ་གྲོ་མོན་སྲན་དང་། །གསེར་དངུལ་བྱི་རུ་མུ་ཏིག་དང་། །མན་ཤེལ་ཡིན་ཏེ་རིན་ཆེན་ལྔ། །བུམ་པར་སྩལ་ནས་རས་དཀར་གྱིས། །མགུལ་པ་བཅིངས་ནས་ཁ་
རྒྱན་ཡང་། །དྲི་ཞིམ་ཤིང་ལོ་མེ་ཏོག་གཞག །མེ་ཏོག་ཕྲེང་དང་བཅས་པ་དེ། །པད་མའི་དབུས་སུ་བཞག་ནས་ཀྱང་། །རྒྱ་མཚོ་ཆེན་པོར་འཁྲུགས་པ་ནས། །དཔག་བསམ་ཤིང་ཆེན་འབྲས་བུར་བཅས། །འཇིག་རྟེན་དབང་
གིས་གང་བ་ཡི། །སྔགས་ཀྱང་མཐའ་ཡས་ཁྱབ་དམིགས་ནས། །སྔགས་ཀྱི་མཐུ་ཡིས་སངས་རྒྱས་ནས། །དགོངས་པ་རྒྱ་ཆེན་སྐྱེས་གྱུར་ཏེ། །ལེགས་སོ་བཀྲ་ཤིས་འབབ་པར་འགྱུར། །རྒྱལ་སྲས་རྣམས་དང་
རིག་པ་ཡི། །ལྷ་མོ་ཚོགས་དང་གླུ་ལེན་དང་། །བཀྲ་ཤིས་དུ་མ་བརྗོད་པར་འགྱུར། །དེ་ཚེ་མཁའ་ལ་ཡེ་ཤེས་ཀྱི། །འོད་ཟེར་བྱེ་བ་ཕྲག་བརྒྱ་ཡིས། །ཤིང་ཆེན་ཡོངས་སུ་སྨིན་པ་ལས། །བདུད་རྩི་ཆར་ཆེན་
འབེབས་པར་འགྱུར། །འཇིག་རྟེན་སྐྱོང་ལ་གཏོར་མ་སྦྱིན། །རྒྱལ་དང་རྒྱལ་སྲས་མཆོད་པར་བྱ། །སྐར་མ་ལ་སོགས་འབབ་པ་འམ། །ཚེས་གཅིག་ནས་ནི་ཉ་ཡི་བར། །སྔགས་ཀྱི་ཕྲེང་བ་བརྗོད་པར་བྱ། །
ལྷ་ལ་ཡང་ཡང་བསྐོར་བར་བྱ། །ལས་རྣམས་གང་དང་གང་ལ་ཡང་། །ལྷ་ཡི་དབང་གྱུར་སྦྱར་བར་བྱ། །དེ་དང་དེ་ནི་ལས་རྣམས་ལ། །ཅི་བདེ་བར་ཡང་སྦྱར་བར་བྱ། །ཕྲན་ཚེགས་ལས་ལ་སྤྱན་མའི་སྔགས། །
ལྷོག་པ་འབྲུམ་བུ་ལ་སོགས་ལ། །མི་བཤོལ་བ་ཡི་སྔགས་ཀྱི་སྦྱར། །གདོན་རིགས་བཟློག་ལ་གར་དབང་སྟེ། །བྱད་སྟེམས་རིག་སྔགས་བཟློག་པ་ལ། །དོན་ཡོད་ཞགས་པའི་སྔགས་ཀྱིས་བཀྲུ། །ཤེས་རབ་
<pb id="98.301b"/>
འཕེལ་བ་རྡོ་རྗེ་ཆོས། །ཀླུ་ནད་ཧ་ལ་ཧ་ལས་སེལ། །ཚེ་འཕེལ་པད་མ་རྒྱན་ལུང་སྟེ། །མགྲིན་སྔོན་སྔགས་ཀྱིས་དཔལ་འཕེལ་བྱེད། །ཧ་རི་ཆེན་པོ་བདུག་སྤོས་ཏེ། །གདོང་བཅུ་གཅིག་པས་གློ་བུར་སེལ། །སེང་གེ་སྒྲས་
ནི་མཛེ་ནད་སེལ། །རྣལ་འབྱོར་ཡོ་བྱད་འདོད་པས་ནི། །ཡིད་བཞིན་ནོར་བུའི་སྔགས་ཀྱིས་བཀྲུ། །བཀྲ་ཤིས་རོལ་མོ་དུ་མ་དང་། །གཙང་སྦྲ་གོས་གསར་ལྡན་པ་ཡིས། །སྙན་པའི་གདངས་དང་ལྡན་པས་བཀྲུ། །མྱུར་
དུ་སྒྲིབ་པ་འབྱང་བ་དང་། །འདོད་ཡོན་ཀུན་གྲུབ་སྔགས་ཕྲེང་ནི། །གང་དང་གང་ཡང་སྦྱར་བར་འགྱུར། །ཕྲན་ཚེགས་གཞན་ལྟ་སྨོས་ཅི་དགོས། །ཟླ་བ་གཟས་བཟུང་གྱུར་པའི་ཚེ། །མར་སྲང་གཅིག་ནི་དངུལ་སྣོད་བཞུག །
སྐུ་གཟུགས་མདུན་བཞག་སྔགས་བརྗོད་ནས། །ཟླ་བ་སོས་ནས་མར་བླངས་ཏེ། །ཟོས་སཾ་ལུས་ལ་བྱུགས་པ་ཡིས། །ནད་རྣམས་ཞི་ཞིང་བདེ་བར་འགྱུར། །ལྡོང་རོས་གེའུ་ཝང་ཆ་མཉམ་པས། །སྐུ་ཡི་མདུན་
བཞག་སྔགས་སྟོང་བཟླ། །ཆུས་སྦྲུས་དཔྲལ་བར་ཐིག་ལེ་ནི། །ཁམས་གསུམ་མཐོང་ཞིང་འདོད་གསུམ་འགྲུབ། །ཆུ་དྲོན་སྦྱར་ནས་ལུས་བཀྲུས་ན། །ནད་དང་བགེགས་རྣམས་དག་པར་འགྱུར། །
བསེ་འབྲས་ལ་ནི་བརྒྱ་རྩ་བརྒྱད། །བཟླས་ནས་ཁྲོ་ཞལ་གཡས་ལ་བྱུག །དགྲ་དཔུང་ཕྱོགས་སུ་བསྟན་ན་ནི། །དགྲ་གཡུལ་ཤིན་དུ་ཉེས་པར་འགྱུར། །བལ་བུ་འབྲས་བུ་སྔགས་རེར་བཅས། །
བལ་བུ་ལེ་ལ་བརྒྱ་རྩ་བརྒྱད། །སྐུ་ཡི་དྲུང་དུ་བསྲེགས་པས་ནི། །མི་ཡམས་ཕྱུགས་ནད་ཐམས་ཅད་འཆད། །སྐུད་པ་གཙང་མ་མདོག་དམར་པོ། །སྔགས་རེ་བཏབ་པའི་མདུད་པ་བདུན། །
ཞལ་གཅིག་སྟེང་ཞལ་བཏགས་ནས་ནི། །ནད་པ་ལ་བཏགས་རིམས་ནད་ཞི། །སྔགས་རེ་མདུད་པ་ཉི་ཤུ་གཅིག །མདུན་ཞལ་སྟེང་བཞག་བླངས་བཏགས་པས། །མཁའ་འགྲོ་འབྱུང་པོ་རོ་ལངས་གདོན། །
<pb id="98.302a"/>
དྲག་པོས་ཟིན་པ་འཇོམས་པར་བྱེད། །གལ་ཏེ་དེས་ཀྱང་མ་སོས་ན། །མདུད་རེ་བརྒྱ་རྩ་བརྒྱད་བརྗོད་ནས། །ཞལ་གཅིག་མདུན་ཞལ་དབུར་བཏགས་ཏེ། །བླངས་ཏེ་བཏགས་ན་ངེས་པར་གྲོལ། །སྡུག་བསྔལ་
ནད་པ་ཡུན་རིངས་གདུངས། །ཁྱིམ་དུ་འདྲེ་གདོན་འཇིགས་ཞུགས་ནས། །འབྲུ་རེ་སྔགས་རེ་ཐང་འབྲོམ་འབྲས། །སྐུ་མདུན་བརྒྱ་རྩ་བརྒྱད་གྲངས་ཏེ། །གོང་ལྟར་བསྒྲུབས་པའི་སྐུད་པ་ཡང་། །ལུས་ལ་བཏགས་ན་གྲོལ་བར་ངེས། །
མི་མཛའ་བ་དང་འཁྲུག་པ་དང་། །བྱད་སྟེམས་དྲག་པོ་བཟློག་པ་ལ། །སྐུ་ལ་སྤོས་དང་མེ་ཏོག་མཆོད། །བི་ནཱ་ཡ་ཡི་གཟུགས་མདུན་དུ། །བྲ་བོའི་འབྲས་བུ་དགྲ་མིང་བསྲེག །སྔགས་རེ་མདུད་པ་བརྒྱ་རྩ་བརྒྱད། །མདུད་ལྡན་
གཡོན་གྱི་ཁྲོ་ཞལ་གདགས། །ཞག་བཞི་ལོན་ནས་སྐུ་ལས་དགྲོལ། །མདུད་པ་རེ་རེའི་བར་དུ་ནི། །སྔགས་རེ་བརྗོད་ཅིང་བཅང་བར་བྱ། །བདག་ལ་སྡང་བྱེད་སྐྱབས་སུ་འོང་། །རྫས་དང་སྔགས་ཀྱི་ནུས་པའོ། །བརྩོན་པའི་བར་
ཆད་བསལ་བ་ནི། །ཚོན་སྣ་ལྔ་ཡི་སྐུད་པ་ལ། །མདུད་རེ་སྔགས་རེ་བརྒྱ་རྩ་བརྒྱད། །མདུད་ནས་མདུད་བཞག་སྟེང་བཏགས་པ། །ཞག་གཅིག་ལོན་དགྲོལ་ལུས་བཏགས་ན། །ལས་རྣམས་བཀྲ་ཤིས་ཚུལ་དུ་འགྲུབ། །གང་
ཞིག་བསྒྲིབས་པའི་གཤེགས་ལྡན་པས། །ལས་གང་འདོད་བཞིན་མི་འགྲུབ་ཅིང་། །དུས་དུས་བཀྲ་མི་ཤིས་བྱུང་ན། །གཙང་སྦྲ་བུམ་ཆུ་བཟང་པོ་གཉིས། །བརྒྱ་རྩ་བརྒྱད་བགྲངས་རེ་རེ་བརྗོད། །དང་པོས་སྐུ་
གཟུགས་བཀྲུ་བར་བྱ། །གཉིས་པས་བི་ན་ཡ་ཀ་བཀྲུ། །བརྒྱ་རྩ་བརྒྱད་ཀྱིས་སྔགས་བཏབ་ནས། །རང་ཉིད་དེ་ནས་བཀྲུ་བར་བྱ། །བར་ཆད་བྱང་ནས་འདོད་ཀུན་འགྲུབ། །ཅི་ལྟར་སྤྲུལ་པའི་གདོན་བསལ་ཕྱིར། །བྱི་ལའི་
མགོ་རུས་ཐལ་བ་དང་། །ས་བཟང་ཆུ་གཙང་སྦྲུས་པའི་ས། །བྱི་ལ་ཡི་ནི་གཟུགས་བྱས་ཏེ། །སྐུ་ཡི་མདུན་དུ་བཞག་ནས་ཀྱང་། །ཁྲོ་ཞལ་གཡོན་པར་སྲད་བུས་གདགས། །རྟ་མགྲིན་སྔགས་ནི་སྟོང་ཕྲག་བྲབ། །གཟུངས་རྒྱ་
<pb id="98.302b"/>
བཟླས་པའི་རལ་གྲི་ཡིས། །དུམ་བུ་བརྒྱ་རྩ་བརྒྱད་དུ་ཏུབ། །དུམ་བུ་རེ་རེ་སྔགས་རེ་དང་། །དོང་གི་ནང་དུ་དོར་བར་བྱ། །དེ་དག་གནོད་པ་གཏན་དུ་སེལ། །མིག་ནད་སྣ་ཚོགས་མ་རུངས་ལ། །འབྲས་བུ་གསུམ་པ་ཞིབ་ཏུ་བཏགས། །
སྦྲང་དཀར་ཁྱེའུ་འཚོ་ནུ་ཞོར་བཅས། །བུ་ཚས་གསར་པའི་བུད་མེད་དང་། །ཁྱི་ཕག་དག་གིས་མ་མཐོང་བྱས། །ཐུམ་པོ་འཛུམ་པའི་ཞལ་ལ་བཏགས། །སྔགས་སྟོང་བཟླས་ནས་སྦྱར་བ་དེས། །མིག་དུ་བླུགས་ན་མིག་
འབྲས་སྐྱེ། །མིག་ནད་ཐམས་ཅད་སེལ་བར་བྱེད། །མིག་རྣོན་དག་ཀྱང་འཐོབ་པར་འགྱུར། །ལྷག་མ་མ་ཡིན་ཁྲོན་པའི་ཆུས། །ག་བུར་གུ་གུལ་ཆ་མཉམ་བསྐོལ། །ཁྱོར་གང་འདག་པར་འགྱུར་བ་དེ། །རྩ་བའི་
ཞལ་གདངས་སྔགས་སྟོད་བཟླས། །བཀྲོལ་ནས་རིལ་བུ་བྱས་མིད་ན། །ཧ་ལ་ཧ་ལའི་དུག་འཇོམས་འགྱུར། །གླང་པོ་དཀར་པོའི་གིའུ་ཝང་ནི། །མཐིང་བུམ་བཞག་ནས་སྐུ་ཡི་མདུན། །སྟོང་རྩ་བརྒྱད་བཟླས་ཡན་
ལག་བསྐུལ། །དཔྲལ་བར་ཐིག་ལེ་བྱས་གྱུར་ན། །ལྷ་ཀླུ་འབྱུང་པོ་མི་རྣམས་དགའ། །ཁྱོ་ཤུག་མི་མཐུན་བརྟགས་པ་ལ། །ངུར་པའི་མཇུག་སྒྲོ་སྐུའི་མདུན་དུ། །སྟོང་བཟླས་ལག་ཏུ་བླངས་ན་འདུམ། །ཆུ་སྐམ་པ་
འམ་ཆར་མེད་ན། །ལིང་གའི་དྲུང་དུ་སྐུ་བཞུགས་ལ། །ཆེར་མཆོད་ནས་ནི་སྐུའི་མདུན་དུ། །སྟོང་བརྗོད་ཆུ་སྐྱེས་ཆར་ཆེན་འབེབས། །གང་ཞིག་ཆར་ཆེ་རིང་འདོད་ནི། །འགོག་པར་སྙོམས་ཞུགས་ཕྱག་རྒྱ་བཅིང་། །སྐུ་ཡི་
མདུན་དུ་རྟག་པར་ནི། །ཨ་ཀ་རུ་ནག་བདུགས་པ་སོགས། །མཆོད་པས་རྒྱུན་དུ་མཆོད་བྱ་ཞིང་། །བརྒྱད་ནས་ཉ་བར་སྔགས་སྟོང་བརྗོད། །མིག་གི་མངོན་ཤེས་བསྒྲུབ་པའི་ཕྱིར། །དྲི་ཞིམ་དཀྱིལ་འཁོར་གྲུ་བཞི་ལ། །
རྒྱལ་མཚན་བ་དན་ཁ་དོག་བཞི། །བླ་རེ་ཡོལ་བ་དཀར་པོ་ཡི། །དབུས་སུ་པད་མ་ལྔ་བྲིས་ཏེ། །རིང་བསྲེལ་ལྡན་པའི་སྐུ་གདུང་བཞུགས། །ཙན་དན་དཀར་པོའི་དྲི་ཆུ་དང་། །བདུག་པས་རྒྱུན་དུ་མཆོད་པར་བྱ། །བ་མདོག་
<pb id="98.303a"/>
སེར་སྐྱའི་མར་གྱི་ནི། །སྒྲོན་མའི་ཕྲེང་བས་མཆོད་པར་བྱ། །མན་ཤི་རི་ཀ་ཀུ་ཤུ་དང་། །པད་མ་དམར་དང་སྔོན་པོ་དང་། །རྒྱ་མཚོ་ཆབ་ཀྱི་དབུ་བ་དང་། །ཉ་རྒུན་ནག་པོའི་མྱུ་གུ་དང་། །མ་བརླབས་པ་དང་གུ་གུལ་དང་། །ཀུ་བ་ན
ས་དང་གིའུ་ཝང་དང་། །གུར་གུམ་དམར་དང་སེར་པོ་དང་། །ཚ་བ་གསུམ་དང་ཆ་མཉམ་བརྡུངས། །དེ་རྣམས་ཕྱེད་ཚད་གླ་རྩི་དང་། །ག་བུར་སྩལ་ནས་རེ་རེའི་ཚད། །སྔགས་ནི་སྟོང་ཕྲག་རེ་རེའི་གྲངས། །སྐུ་ཡི་མདུན་དུ་བརྗོད་
པར་བྱ། །དེ་ནས་དཀྱིལ་འཁོར་དབུས་བཞག་ནས། །སྔགས་ཁྲིར་བཅས་ཏེ་ཉ་ལ་ནི། །ཟངས་ཀྱི་ཟ་མ་ཏོག་ཏུ་སྩལ། །སྐུ་ཡི་སྟེང་ཞལ་བཏགས་ནས་ནི། །མཆོད་པ་བྱས་ནས་གསོལ་བ་གདབ། །འཁར་བའི་ཐུར་མས་
མིག་ཏུ་སྩལ། །ལིང་ཐོག་གམ་ནི་མཆི་མ་འཛག །སྤྲིན་དཀར་སྤྲིན་དམར་གཡོས་པ་དང་། །ཀླད་པ་ན་དང་མིག་ནད་དང་། །གློ་བུར་ལོང་དང་ཐིབ་པ་སེལ། །ཉིན་གཉིས་བསྐུས་ན་ལུས་ཀྱི་ནད། །བཞི་བརྒྱ་རྩ་བཞི་སེལ་བར་
འགྱུར། །གསུམ་པ་གདོན་རྣམས་འབྲོས་པར་འགྱུར། །བཞི་པས་སྒྲིབ་པ་ཐམས་ཅད་བྱང་། །ལྔས་ནི་རྩོད་པའི་གཡུལ་ལས་རྒྱལ། །དྲུག་པས་རྨི་ངན་བྱད་སྟེམས་སེལ། །བདུན་པས་གློ་བུར་འཆི་བ་མེད། །བདུན་
ཕྲག་གཉིས་ཀྱིས་དབང་ཕྱུག་འཐོབ། །གསུམ་གྱིས་འབྱུང་པོ་དབང་དུ་འགྱུར། །བཞི་པས་གནོད་སྦྱིན་ལྔ་པས་ཀླུ། །ལྔ་པས་ལྷ་མི་སྲིན་པོ་རྣམས། །དྲུག་པས་མཁའ་ལྡིང་རི་བདུན་ལྷ། །བདུན་པས་ནག་པོ་ཆེན་པོ་
འགྲུབ། །བརྒྱད་པས་མ་མོ་དགུས་གཏེར་མཐོང་། །བཅུ་པས་འགྲོ་བའི་སྨན་པར་འགྱུར། །བཅུ་གཅིག་ལྷ་མོའི་ཁང་པར་ཕྱིན། །བཅུ་གཉིས་རིག་འཛིན་དྲང་སྲོང་ཁྱིམ། །བཅུ་གསུམ་ཀླུ་ཡི་ཁང་པར་ཕྱིན། །བཅུ་བཞི་སུམ་
བཅུ་གསུམ་པའི་གནས། །བཅྭ་ལྔ་མཚན་མོ་ཀུན་མཐོང་སྟེ། །བཅུ་དྲུག་ཁམས་གཏེར་མཐོང་བར་ངེས། །བཅུ་བདུན་རྡོ་རྗེ་ས་གཞི་དང་། །རླུང་གི་དཀྱིལ་འཁོར་ཐོག་པ་མེད། །བཅྭ་བརྒྱད་པས་ནི་ཉི་ལྟར་མགྱོག ། །བཅུ་དགུ་རྒྱལ་སྲས་ཀུན་མཐོང་འགྱུར། །
<pb id="98.303b"/>
ཉི་ཤུས་སྤྱན་རས་གཟིགས་ཉིད་ཀྱིས། །ལུང་བསྟན་དམ་ཆོས་བཤད་པར་འགྱུར། །ཉི་ཤུ་གཅིག་གིས་གཟུགས་ཁམས་ཕྱིན། །མངོན་ཤེས་ལྔ་དང་ལྡན་པར་འགྱུར། །ལོ་གཅིག་གིས་ནི་སངས་རྒྱས་ཀྱི། །ཞིང་ཁམས་དུ་མར་ཕྱིན་པ་
དང་། །དམ་ཆོས་ཉན་དང་ཞིང་སྤྱོད་འགྱུར། །མིག་སྨན་སྦྱོར་བ་བླ་མེད་འདི། །སངས་རྒྱས་མུ་སྟེགས་ཅན་ལ་གསང་། །དེ་ནས་གཞན་ཡང་བཤད་བྱ་བ། །སྣ་ཚོགས་སྨན་གྱི་སྦྱོར་བ་ཡིས། །བདག་དང་འགྲོ་བ་མ་ལུས་པའི། །འདོད་
པའི་དོན་ཀུན་འགྲུབ་བྱེད་ཉོན། །ག་པུར་གླ་རྩི་གིའུ་ཝང་དང་། །གུར་གུམ་ཛཱ་ཏི་ལི་ཤི་དང་། །ཀ་ཏན་ལ་དང་སུག་སྨེལ་དང་། །ཙན་དན་དཀར་དང་པད་མ་དང་། །གསེར་གྱི་མེ་ཏོག་ཨུད་པལ་སྔོ། །རེ་རེ་ལ་ཡང་སྔགས་སྟོང་བཟླ། །
སྦྲང་རྩི་དཀར་པོ་ལྷན་ཅིག་སྦྲུ། །དཀྱིལ་འཁོར་དབུས་སུ་སྐུ་ཡི་ཞལ། །དབུ་མ་ལ་ནི་གདགས་བྱ་སྟེ། །ཚེས་གཅིག་ནས་ནི་བཅུ་བཞིའི་བར། །ཉིན་རེ་སྔགས་སྟོང་བརྗོད་པར་བྱ། །མཆོད་པ་རྒྱ་ཆེར་མཆོད་པར་བྱ། །བསྟོད་
དང་གསོལ་བ་གདབ་པར་བྱ། །དགེ་སློང་དགེ་ཚུལ་དགེ་བསྙེན་གང་། །བཅྭ་ལྔའི་ཉིན་པར་ལྔ་སྟོང་བཟླ། །དེ་ནས་གཙང་མའི་སྣོད་བཞག་སྟེ། །དགོས་པ་གང་དང་གང་ལ་ཡང་། །ལྷ་ནི་དེ་དང་དེ་དག་སྦྱར། །གང་ལ་བགེག་ཀྱི་
གནོད་གྱུར་ནས། །པད་མ་གར་གྱི་སྔགས་ཀྱིས་བདུན། །འགོ་བའི་ནད་ཡམས་བསལ་བ་དང་། །ཧ་ལ་ཧ་ལའི་སྔགས་བཟླས་པས། །གོས་ལ་སོགས་པ་བདུག་པར་བྱ། །གཞན་དག་དགའ་བར་འདོད་པས་ནི། །ཡིད་བཞིན་
ནོར་བུའི་ཕྲེང་སྔགས་ཀྱིས། །མིག་གི་སྟེང་དུ་བྱུག་པར་བྱ། །རྒྱལ་པོ་རྒྱལ་མོ་ལ་སོགས་པ། །ཕོ་མོ་དབང་དུ་བྱ་འདོད་ན། །རྡོ་རྗེ་ཆོས་ཀྱི་ཕྲེང་སྔགས་ཀྱིས། །དཔྲལ་བར་ཐིག་ལེ་བྱ་བའོ། །མཛེ་ལ་སོགས་པའི་ནད་ལ་ནི། །
སེང་གེ་སྒྲའི་ཕྲེང་སྔགས་ཀྱིས། །ལུས་ལ་རེག་པ་བདེ་བར་བྱུག །ལོང་དུ་ཞུགས་པའི་ནད་ལ་ནི། །ཧ་རི་ཆེན་པོའི་སྔགས་དང་ཆུས། །རང་གི་ཁོང་དུ་བཏུང་བར་བྱ། །བྱད་སྟེམས་རིག་སྔགས་བཟློག་པ་ལ། །དོན་ཡོད་ཞག་པའི་
<pb id="98.304a"/>
སྔགས་ཀྱིས་བདུག །དུག་ནད་སེལ་ལ་མགྲིན་སྔོན་ཏེ། །སྒྲིབ་པ་སྦྱོང་བའི་དོན་དུ་ནི། །གདོང་བཅུ་གཅིག་པ་ཉིད་ཀྱིས་སྦྱར། །རྒྱལ་སྲིད་ཐོབ་པར་བྱེད་པ་ནི། །མགོན་པོ་པད་མ་རྒྱན་ལུང་ངོ་། །དེ་ནས་སྦྱོར་བ་
བཤད་བྱ་བ། །འབྱུང་པོ་ཤ་ཟ་མཁའ་འགྲོ་དང་། །ལུས་སྲུལ་པོ་དང་བརྗིད་བྱེད་ཀྱིས། །ཉིན་གཅིག་ནས་ནི་ཉིན་བདུན་བར། །གློ་བུར་བ་ཡི་རིམས་རྣམས་དང་། །རྟག་པའི་རིམས་དང་དྲག་པོའི་རིམས། །བརྟུན་བྱེད་ལ་སོགས་
རིམས་རིགས་དང་། །གློ་བུར་བ་དང་རྟག་པའི་གདོན། །ནད་དྲག་པོ་ནི་ཇི་སྙེད་དང་། །དུག་རིགས་རིམས་དང་ལྦ་བ་དང་། །འབྲས་དང་ལྷོག་པ་མེ་དབལ་དང་། །ཤུ་བ་རྔོ་དང་འབྲུམ་བུའི་རིགས། །ཕོལ་མིག་མེ་དབལ་བལ་ལྡོག་
སོགས། །མངོན་དུ་གང་དང་གང་སྣང་ལ། །སྔགས་སྟོང་བཟླས་པའི་འཇིམ་པ་ནི། །སྐུ་ཞལ་དབུས་ལ་བཏགས་ནས་ནི། །མཆོད་པས་མཆོད་དེ་སྔགས་ཁྲི་བརྗོད། །ཚེས་གཅིག་ནས་ནི་ཚེས་བརྒྱད་བར། །གསོལ་བ་ཡང་ནི་
གདབ་བྱས་ནས། །ཚེས་དགུའི་སྔ་དྲོ་དགྲོལ་བར་བྱ། །བདུན་ནམ་ཉི་ཤུ་རྩ་གཅིག་བརྗོད། །འབྲས་ཕྱེ་བ་མར་འབྲུ་བཟང་རྣམས། །ཤིང་རྩི་ཤི་འམ་བརྒྱ་རྩ་བརྒྱད། །བསྒྲགས་པས་ནད་ཡམས་གནོད་པ་ཞི། །ནད་ལ་མར་
ལྷག་ཉུང་ཞིག་བཏུང་། །ནད་གཟེར་གང་ཡང་འཇོམས་པར་འགྱུར། །ཡང་ན་འབྲུ་མེན་ཕྱེ་མ་འམ། །ས་འམ་སྤྲ་ཚིལ་གཟུགས་བྱས་ཏེ། །སྲད་བུས་ཁྲོ་བའི་ཞལ་བཏགས་ནས། །རིག་སྔགས་བརྒྱ་རྩ་བརྒྱད་བརྗོད་དེ། །
རལ་གྲིས་གཏུབས་ནས་སྦྱིན་སྲེག་བྱ། །བརྒྱ་ཕྲག་ལྔས་ནི་སྡང་བྱེད་ཉམས། །ཡང་ན་དུག་གིས་གཟུགས་བརྙན་བཏུམ། །དུག་ཁྲག་ནིམ་པའི་ཤིང་ལ་བསྲེག །དྲུག་བཅུ་རྩ་བཞི་གྲངས་ཀྱིས་ནི། །ཚར་བཅད་པ་ཡི་དབང་དུ་
འགྱུར། །འབྱུང་པོ་དྲག་པོ་ཞེན་པ་ལ། །གུ་གུལ་ཡུངས་ཀར་དེ་ལྟར་བསྲེག །བལ་པོ་སེའུ་ལྕུག་མ་ལ། །བུ་རམ་སྦྲང་རྩི་ཞོ་མར་སྦག །སྐུའི་མདུན་དུ་བསྲེག་པས་ནི། །འགོ་བའི་ནད་ཡམ་འཆད་པར་འགྱུར། །གུ་གུལ་དཀར་པོ་ཉི་ཤུ་
<pb id="98.304b"/>
གཅིག །བསྲེགས་ན་བྱང་ཆུབ་སེམས་དཔའ་འགུགས། །ཞོ་མར་སྦྲང་རྩི་ལུང་ཏང་ཤིང་། །ཉི་ཤུ་རྩ་གཅིག་སྐུ་མདུན་བསྲེག །ས་ཆེན་རྒྱལ་སྲས་ཀུན་མཉམ་པའི། །རྫུ་འཕྲུལ་ཆེན་པོ་དེས་རྙེད་འགྱུར། །གང་གི་བསོད་
ནམས་རྒྱས་འདོད་ན། །དྲི་བཟང་ཆུ་དང་ས་གཙང་ལ། །གྲུ་བཞི་ཁྲུ་གང་དཀྱིལ་འཁོར་བྱ། །དྲི་བཟང་ཤིང་ལ་ཁྲུ་གང་བརྩིག །མན་འཛུ་ཤ་ཀ་ཡུངས་ཀར་སྦྲང་། །འོ་མ་ཞོ་མར་ཨ་ཀ་རུ། །ཙན་དན་དཀར་པོ་དམར་པོ་དང་། །དྲི་ཞིམ་མཐོ་གང་ཚད་ཀྱི་ཞིང་། །འབྲུ་བཟང་
ཚད་དང་བཅས་པ་དག །དང་པོར་སྔགས་སྟོང་བཟླས་ནས་ཀྱང་། །བརྒྱ་རྩ་བརྒྱད་དུ་བསྒྲགས་པ་ཡིས། །ཚེ་རིང་ནད་མེད་རྒྱལ་སྲིད་འཐོབ། །སྟོང་གིས་འཇིག་རྟེན་པ་དག་འགྲུབ། །ཁྲིས་ནི་འདོད་པའི་ལྷ་ཡིན་ཏེ། །འབུམ་གྱིས་
གཟུགས་ཁམས་མངོན་དུ་གྱུར། །ས་ཡས་རྒྱལ་སྲས་ཀུན་མཐོང་ཞིང་། །མངོན་ཤེས་དྲུག་དང་ལྡན་པར་འགྱུར། །བྱེ་བས་རྒྱལ་བ་ཀུན་མཐོང་ཞིང་། །ཞིང་ཁམས་དུ་མ་སྤྱོད་པར་འགྱུར། །གཞན་ཡང་ཕྲན་ཚེགས་ལས་རྣམས་
ལ། །ཅི་སྲིད་ཉི་ཤུ་རྩ་གཅིག་ནས། །བརྒྱ་རྩ་བརྒྱད་ཀྱི་བར་དུ་སྦྱོར། །སྔགས་དང་ལྷ་ལ་སེམས་བརྟན་བྱ། །ནད་ཡམས་དྲག་པོ་བསལ་བ་ལ། །གཙོ་བོར་འབྲས་བུ་གསུམ་བསྲེག་གོ །གདོན་ཆེན་རྣམས་ནི་བསལ་བ་ལ། །
གུ་གུལ་སྒོག་པ་རྔ་མོའི་ཤ །བརྒྱ་རྩ་བརྒྱད་དུ་བསྲེག་པར་བྱ། །རྨི་ལམ་ངན་དང་མཚན་མ་ངན། །ཕྲ་མོ་ནད་དང་གདོན་རིགས་ལ། །དུར་བ་ཡུངས་ཀར་མཆོག་ཏུ་བཤད། །འབྲུ་རྣམས་གང་དང་གང་འདོད་ལ། །འབྲུ་རིག་
དེ་ཉིད་སྦྱིན་སྲེག་བྱ། །ཆར་པ་དབབ་པར་འདོད་པས་ནི། །ཙམ་པ་ཀ་དང་རྣམ་གསུམ་དང་། །མངར་གསུམ་ནཱ་ག་གེ་སར་དང་། །དབང་པོ་ལག་གི་སྦྱིན་སྲེག་ནི། །ཅི་འདོད་ཆར་པ་འབབ་པར་འགྱུར། །གལ་ཏེ་བཅད་
པར་འདོད་པས་ནི། །ཐལ་བ་དེ་དང་ཡུངས་ཀར་གྱིས། །ནན་ཏན་ཕྱོགས་བཞིར་གར་དབང་གི །སྔགས་ཀྱིས་ཡང་ཡང་གཏོར་བར་བྱ། །ཡུངས་ཀར་ཞོ་མར་སྦྲང་རྩི་དང་། །འབྲས་ཡོས་ཀྱིས་ནི་བྱིས་པ་སོས། །
<pb id="98.305a"/>
གདོན་ནམ་རིམས་ལས་འཇིགས་པ་དང་། །ཁྱིམ་བསྲུང་བར་ནི་འདོད་པ་ཡིས། །པད་མ་དམར་པོའི་སྦྱིན་སྲེག་ནི། །ཉི་ཤུ་རྩ་གཅིག་ཁོ་ན་བྱ། །སེམས་བཟང་གཉུགས་རིང་འདོད་པས་ནི། །ཙན་དན་དཀར་པོའི་སྦྱིན་
སྲེག་བྱ། །ཕྲན་ཚེགས་ཡམས་ནད་སེལ་བ་ལ། །ལོ་མ་ཙམ་གྱི་སྦྱིན་སྲེག་བྱ། །ཕྱུགས་ནད་སེལ་བར་འདོད་པའི་ཚེ། །འོ་མ་མེ་ཏོག་དཀར་བཅས་བསྲེག །ནད་དང་གདོན་བཅས་སེལ་བ་ལ། །མངར་གསུམ་འབྲུ་བཟང་
ག་པུར་བཅས། །དུར་བ་དཀར་པོའི་ཡམས་ཤིང་རྣམས། །དྲི་བཟང་བྱུགས་པས་ནད་རྣམས་སེལ། །ཆོ་ག་དེ་ལྟར་ལྡན་པས་ནི། །སྣ་ནད་རུ་རྟ་འབྲུ་མར་བྱུག །ཡང་ན་གྲེ་བར་སྔགས་བཅས་གདགས། །བྱིས་པ་གདོན་
གྱིས་ཉེན་པ་ལ། །འབྲུ་མར་རམ་ནི་སྲད་བུ་བྱ། །དུད་འགྲོ་ལ་ནི་ཆུ་ཉིད་དམ། །ཡང་ན་སྲད་བུ་བྱ་བ་སྟེ། །རྩི་མར་དག་གིས་མཆོག་ཏུ་འགྱུར། །སྦྱོར་རྣམས་གང་དང་གང་ལ་ཡང་། །སྐུ་བྱད་མཚན་དཔེ་ལྡན་པ་ནི། །
མེ་ལོང་ནང་གི་གཟུགས་ལྟར་དམིགས། །གསོལ་བ་བཏབ་པས་འགྲུབ་པར་འགྱུར། །དང་པོ་སྐྱེ་མཆེད་དྲུག་ལྡན་སེམས། །ཐུན་མོང་རིགས་ཅན་སྲ་བའི་ཁམས། །གཉིས་པ་མོས་དང་ལྡན་པ་ནི། །ཐུན་མོང་ཀུན་དུ་
ཞུགས་པའི་རིགས། །གསུམ་པ་རིག་པའི་རྟགས་ལྡན་པ། །རིག་འཛིན་གསང་སྔགས་འཆང་བའི་རིགས། །བཞི་པ་ལྷག་སེམས་མཐུན་ལྡན་ཞིང་། །གསང་སྔགས་སྔོན་དུ་གྱུར་པ་ཡི། །ལྔ་པ་བླང་དོར་མེད་པའི་སེམས། །དྲུག་པ་
བདག་གཞན་དབྱེར་མེད་སེམས། །བདུན་པ་ཆོས་རྣམས་རྒྱལ་བའི་སེམས། །བརྒྱད་པ་འཕགས་པའི་བདེན་པའི་སེམས། །དགུ་པ་རྟེན་འབྲེལ་ཟབ་སྣང་སེམས། །བཅུ་པ་མཚན་བྲལ་གྲུབ་པའི་སེམས། །བཅུ་གཅིག་མཚན་
བྲལ་སྣང་བའི་སེམས། །བཅུ་གཉིས་ཆོས་ཀྱི་སྒོ་ཡི་སེམས། །བཅུ་གསུམ་ལྷག་པར་འབྱུང་བའི་སེམས། །བཅུ་བཞི་ཤེས་བྱ་མཐར་ཐུག་སེམས། །རྒྱས་དང་གསལ་དང་ཁྱབ་པ་དང་། །རྟག་དང་འགྱུར་མེད་གྱ་ནོམ་པའི། །
<pb id="98.305b"/>
གནས་སྐབས་བཅུ་བཞིར་རབ་ཏུ་རྟོགས། །སེམས་རྟོགས་གྱུར་ནས་སངས་རྒྱས་ཆོས། །རྒྱུད་ཀུན་དུ་ནི་རྒྱལ་བས་བཤད། །འོད་ཟེར་ལྕགས་ཀྱུ་ཁྱུད་མོའི་བར་ཏུ་ནི། །སྤྲོས་པས་ལྷ་འབུམ་ཕྲག་དགེ་ཀུན་སློང་སེམས། །དཀར་པོ་
སྐྱེས་ནས་བྱང་ཆུབ་རིན་ཆེན་གླིང་། །ཐོབ་མཛད་བློས་བསྒྱུར་འདི་ནི་ངོ་མཚར་ཆེ། །འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པད་མ་དྲ་བ་ཞེས་བྱ་བ་ལས་སྐུ་ལ་རྟེན་པའི་སྦྱོར་བའི་ལེའུ་སྟེ་དགུ་
པའོ།།  །།<head n="2" t="ལེའུ་བཅུ་པ།  མེ་ལ་བརྟེན་པའི་སྦྱོར་བ།" type="lewu" zh="91.924"/>དེ་ནས་འཇིག་རྟེན་སྐྱོང་བའི་ཚོགས། །རྒྱ་ཆེན་རྣམས་ཀྱི་དཀྱིལ་འཁོར་གྱི། །ཤར་ལྷོ་མཚམས་ན་བཞུགས་པ་ཡི། །ཉ་ན་ཀ་ཞེས་ལ་སོགས་པ། །དྲང་སྲོང་ཚོགས་རྣམས་མགྲིན་གཅིག་ཏུ། །བཅོམ་ལྡན་
འདས་ལ་འདི་སྐད་གསོལ། །ཨོྃ་ཀུན་མཁྱེན་ཡེ་ཤེས་ཉི་ལྟར་ལྷ། །མཚན་དཔེ་དུ་མས་བརྒྱན་མཛད་པ། །བདུད་ལས་རྒྱལ་བ་རྐང་གཉིས་མཆོག །འདྲེན་པ་རྣམས་ལ་ཕྱག་འཚལ་ལོ། །ཞི་བ་ཆགས་བྲལ་འོད་གསལ་
བ། །རྒྱུན་ཆད་མེད་པའི་འཁོར་ལོའི་ཚུལ། །སྐྱེ་རྒ་ན་འཆི་ལས་སྒྲོལ་ཞིང་། །རྣམ་དག་བསྒྲུབ་གསུམ་ཆོས་ཕྱག་འཚལ། །ས་ཆེན་ས་ཆེན་གཞན་རྣམས་ཀྱང་། །ས་ལ་འདྲེན་མཛད་ཚོགས་ཆེན་རྫོགས། །རྒྱུན་
མི་འཆད་དུ་སྐུ་འབྱུང་བ། །ཐལ་སྦྱར་པུས་བཙུགས་ཕྱོགས་གཅིག་འཁོད། །དེ་ནས་རྒྱལ་བ་ཀུན་གྱི་ཡབ། །དབང་ཕྱུག་ཆེན་པོ་མཆོག་གི་ལྷ། །སྤྱན་རས་གཟིགས་དབང་ཐུགས་རྗེ་ཅན། །འགྲོ་ལ་ཐུགས་བརྩེའི་སླད་དུ་ནི། །རིག་
སྔགས་བླ་ན་མེད་པ་གསུང་། །སྔགས་དེ་མྱུར་དུ་འགྲུབ་པ་དང་། །སྐོངས་དང་ངག་ལ་སེལ་བའི་ཕྱིར། །མེ་ཡི་ལས་ལ་བརྟེན་པའི་ཕྱིར། །སྦྱོར་བ་རིམ་པ་བཤད་དུ་གསོལ། །དེ་སྐད་གསོལ་ནས་དྲང་སྲོང་ཚོགས། །ཕྱག་
འཚལ་བསྐོར་བ་བྱས་ནས་ཀྱང་། །མཆོད་པའི་ཆར་ཆེན་ཕབ་པ་སྟེ། །ཐལ་སྦྱར་པུས་བཙུགས་ཕྱོགས་གཅིག་འཁོད། །དེ་ནས་རྒྱལ་སྲས་ཀུན་གྱི་ཡབ། །འགྲོ་བའི་གཉེན་གཅིག་འདྲེན་པའི་གཙོ། །སྦྱིན་སྲེག་ལས་ཀྱི་ཆོ་ག་འདི། །
<pb id="98.306a"/>
ནན་ཏན་དུ་ནི་བཀའ་སྩལ་ཏོ། །ས་བཟང་དྲི་བཟང་ཆུར་བཅས་པས། །དཀྱིལ་འཁོར་གྲུ་བཞི་ལྷམ་པ་བྱ། ། བུད་ཤིང་འོ་མ་ཅན་རྣམས་ནི། །མེ་ཏོག་བཟང་པོའི་ཤིང་ལ་བསྲེག །གདོན་ནད་ཞི་བར་འདོད་པས་ནི། །འབྲས་བུ་
གསུམ་སོགས་ཤིང་རྣམས་བསྲེག །གདོན་ཕྲན་ལ་ནི་མངར་གསུམ་དང་། །དུར་བ་དཀར་པོ་བསྲེགས་པས་ཞི། །རྨི་ལམ་ངན་དང་ལྟས་ངན་གང་། །འབྲས་ཕྱེ་མར་སྔགས་སེལ་བར་བྱེད། །གོས་དང་སྣོད་བཅད་རྫས་དང་
ལུས། །གཞན་གྲིབ་ངན་པས་གོས་པ་ལ། །འབྲས་ཕྱེ་མར་དང་སྤོས་དཀར་དང་། །མེ་ཏོག་དཀར་པོ་བསྲེག་པར་བྱ། །ཏིང་ལོ་བྱིད་ཀྱི་མེ་ཏོག་བསྲེག །མིག་ནད་ཐམས་ཅད་སེལ་བར་བྱེད། །མ་སུ་ལི་མ་རྩ་བར་བཅས། །བསྲེག་
ན་རྣ་བའི་ནད་སེལ་འགྱུར། །ཙན་དན་གླ་རྩི་བ་མར་བསྲེགས། །སྣ་ཡི་ནད་རྣམས་ཐམས་ཅད་སེལ། །མུ་ཟི་གུ་གུལ་རི་ལུ་བསྲེགས། །སོ་དང་ལྕེ་ཡི་ནད་སེལ་འགྱུར། །སོ་ནྃ་ཛ་དང་ཀ་ཀུ་ར། །བསྲེགས་པས་སྐེ་ནད་འཇོམས་
པར་བྱེད། །སྦྲང་རྩི་ཙན་དན་ཤ་ཀ་ར། །བསྲེག་པས་གློ་ནད་སེལ་བར་བྱེད། །འབྲས་བུ་གསུམ་དང་ཞོ་ཤ་ལྔ། །བསྲེགས་པས་སྙིང་ནད་སེལ་བར་བྱེད། །འུ་སུ་སྦྲང་དང་བྱི་དང་ཀ །བསྲེགས་པས་མཆིན་པའི་ནད་སེལ་འགྱུར། །
མེ་ཏོག་ཁ་དོག་ལྔ་བསྲེགས་ན། །ཕོ་བ་ལ་སོགས་ནང་གྲོལ་ནད། །མ་ལུས་ཐམས་ཅད་ཞི་བར་བྱེད། །ལུས་མཛེས་པ་ཡང་ཐོབ་པར་འགྱུར། །ནོར་འདོད་པས་ནི་སེང་ལྡེང་མེར། །བ་སེར་ཞོ་དང་མར་བསྲེག་
བྱ། །གོས་མདོག་གང་དང་གང་འདོད་ལ། །དེ་དང་མཚུངས་པའི་མེ་ཏོག་དང་། །སྲད་བུ་སོར་ནི་བཅུ་གཉིས་པ། །ཤིང་མདོག་དེ་དང་མཐུན་པ་ཡི། །དྲི་ཞིམ་དག་ལ་བསྲེག་པར་བྱ། །རྙེད་འགྱུར་ཐེ་ཚོམ་མི་བྱའོ། །པྲི་ཡང་ཀུ་
དང་ཀ་ལིང་ཀ །པདྨའི་ཟེ་བ་ཡལ་སྡོང་ལ། །བསྲེགས་ཅིང་གསོལ་བ་གདབ་པ་ནི། །གཏེར་གྱི་ལོངས་སྤྱོད་རྒྱས་པར་འགྱུར། །འབྲས་དང་མྱུ་གུའི་འབྲས་བུ་སོགས། །བསྲེག་ན་ལོངས་སྤྱོད་བརྟན་པར་འགྱུར། །འདན་འདོད་པ་ལ་དང་འབྲས་
<pb id="98.306b"/>
བུ་གསུམ། །བརྒྱ་བསྲེགས་བུ་དང་བུ་མོ་འཕེལ། །འབྲས་ཡོས་འཕེལ་བར་འདོད་པས་ཀྱང་། །སྲི་ཀ་འཛ་ཏི་མེ་ཏོག་དཀར། །བ་དཀར་འོ་མ་ཞོ་མར་བཅས། །བསྲེགས་པས་འཁོར་དང་དམག་དཔུང་འཕེལ། །དེ་འབུམ་གྲངས་
ཀྱིས་རྒྱལ་སྲིད་འཐོབ། །མངར་གསུམ་བིལ་བའི་འབྲས་བུ་ལ། །འབུམ་གྱིས་རང་ཉིད་རྒྱལ་པོར་འགྱུར། །སྔགས་མཐུ་རྒྱས་པའི་དོན་དུ་ནི། །ནིམ་པའི་ཤིང་ལ་མར་དང་ནི། །ཡུངས་ཀར་དཀར་པོ་སྦྲང་བཅས་ལ། །བརྒྱ་རྩ་བརྒྱད་
དུ་བསྲེག་པར་བྱ། །གང་གིས་རྒྱལ་པོ་འཁོར་དང་བཅས། །དབང་དུ་བྱ་བར་འདོད་པ་ཡིས། །ཡུངས་ཀར་རྒྱལ་བའི་ཡུངས་ཀར་བཅས། །རྒྱ་སྲན་དྲུག་དུ་བསྲེག་པར་བྱ། །གནོད་སྦྱིན་མོ་རྣམས་དབང་འདོད་ན། །མྱ་ངན་མེད་
པའི་ཡམ་ཤིང་ལ། །འབྲས་བུ་གསུམ་དང་གུར་གུམ་ནི། །སྟོང་ཕྲག་གཅིག་ཏུ་བསྲེག་པར་བྱ། །གནོད་སྦྱིན་ཚོགས་དབང་བྱེད་པ་ལ། །འབྲས་བུ་གསུམ་པའི་ཤིང་ལ་ནི། །འབྲས་བུ་གསུམ་དང་གུ་གུལ་ལ། །སྟོང་ཕྲག་གཉིས་སུ་བསྲེག་པར་བྱ། །ལྷ་
རྣམས་དབང་དུ་བྱ་འདོད་པས། །ཨ་རུ་ར་ཡི་ཤིང་སར་ལ། །འོ་མ་ཞོ་མར་སྦྲང་རྩི་ལ། །སུམ་སྟོང་བསྲེག་པས་ལྷ་དབང་འགྱུར། །བུད་མེད་དབང་དུ་འདོད་པས་ནི། །ཏིལ་དང་འབྲས་སོགས་ཕུབ་མ་ལ། །འབྲས་དང་རང་བྱུང་བརྒྱ་རྩ་བརྒྱད། །
བསྲེག་པས་བཟང་མོ་དབང་དུ་འགྱུར། །བྱིས་པ་དབང་དུ་འདོད་པས་ནི། །པྲི་ཡང་ཀུ་ཡི་སྦྱིན་སྲེག་བྱ། །ལས་རྣམས་གང་དང་གང་ལ་ཡང་། །དེ་དང་མཚུངས་པའི་སེམས་ཀྱིས་སྦྱོར། །ཞི་བ་ཞི་བའི་ཡིད་ཀྱིས་ཏེ། །སྐལ་བཟང་བློ་ནི་རྒྱས་
པ་ལ། །ཆགས་དང་འདུན་སེམས་ལྡན་པས་ནི། །དབང་དུ་འགྱུར་ལ་ཐེ་ཚོམ་མེད། །ཁྲོ་དང་བཅས་པའི་ཡིད་ཀྱིས་ནི། །དྲག་པོའི་ལས་སུ་འགྱུར་བ་ཡོད། །བརྟན་པོ་དལ་འབྱོར་ལྡན་པའི་བློ། །རྒྱུན་རྟག་གསལ་བ་ཡོད་གྱུར་པས། །
ཅི་ལྟར་བསམས་པ་དེ་འགྲུབ་ཀྱི། །གཞན་དུ་ཡང་ནི་དེ་ལྟར་མིན། །མིག་ལ་སྐྱོན་ཞུགས་ལུས་ཀྱི་ནི། །དངོས་གང་གསལ་བར་བལྟ་བ་ལྟར། །བླ་མ་དང་ནི་བྲལ་གྱུར་ན། །སྔགས་ཀྱི་བྱིན་བརླབས་སྣང་བ་མེད། །ལུས་ངག་ཡིད་ཀྱི་སྒོ་ནས་ཀྱང་། །
<pb id="98.307a"/>
རྣམ་པ་ཀུན་དུ་བླ་མ་ལ། །དམོད་པ་འབད་དེ་སྤང་བར་བྱ། །དམད་པས་དམྱལ་སོགས་ངན་འགྲོར་འགྲོ། །བླ་མའི་ངག་ལས་བྱུང་བ་དང་། །ཏིང་འཛིན་སྔགས་དང་ཕྱག་རྒྱ་མཆོད། །ཨོྃ་རུ་རུ་སྥུ་རུ་ཛྭ་ལ་ཏིཥྛ་སིད་དྷ་ལོ་ཙ་ན་
སརྦ་ཨརྠ་སཱ་དྷ་ནི་སྭཱ་ཧཱ། བསང་གཏོར་དང་ཀུ་ཤ་དགྲམ་པའི་སྔགས་སོ། །ཨོྃ་ཛྭ་ལ་ཛྭ་ལཱ་ན་ལཱརྐ་སྭཱ་ཧཱ། སྦར་བའི་སྔགས་སོ། །ན་མཿས་མན་ཏ་བུད་དྷཱ་ཎཱྃ། ཨོྃ་ཨག་ནེ་ཡེ་ཨཱ་དཱི་པྱ་ཨ་བཱི་ཤ་མ་ཧཱ་ཤྲི་ཡེ་ཧ་བྱ་ཀ་བྱ་བ་ཧ་ནཱ་ཡ་
སྭཱ་ཧཱ། མཆོད་མར་གྱི་སྔགས་སོ། །ཨོྃ་སརྦ་པཱ་པྃ་ད་ཧ་ན་བཛྲ་ཡེ་སྭཱ་ཧཱ། ཏིལ་གྱི་སྔགས་སོ། །ཨོྃ་སརྦ་སྃ་པཱ་དེ་སྭཱ་ཧཱ། །ཞོ་དང་ཟན་དམ་པ་ཡིའོ། །ཨོྃ་བཛྲ་བསྨི་ཀུ་རུ་ཀུ་རུ་སྭཱ་ཧཱ། ཨུད་པལ་ལོ། །ཨོྃ་བཛྲ་པུཥྚ་སྭཱ་ཧཱ། འབྲས་ཀྱིའོ། །
ཨོྃ་བཛྲ་ཨ་པྲ་ཏེ་ཧ་ཏ་བཛྲ་སྭཱ་ཧཱ། ཀུ་ཤའོ། །ཨོྃ་བཛྲ་བི་ཛཱ་ཡ་སྭཱ་ཧཱ། ལག་པན་གྱིའོ། །ཨོྃ་བཛྲ་མཱ་ལེ་པུཥྤ་ཡེ་སྭཱ་ཧཱ། མངར་གསུམ་དང་དཀར་གྱིའོ། །ཨོྃ་བཛྲ་མ་ཧཱ་བེ་གཱ་ཡ་སྭཱ་ཧཱ། ནས་ཀྱིའོ། །ཨོྃ་མ་ཧཱ་བ་ལཱ་ཡ་སྭཱ་ཧཱ། སྲན་མ་མ་ཤ་ཡིའོ། །
ཨོྃ་བཛྲ་གྷསྨ་རི་སྭཱ་ཧཱ། གྲོའོ། །ཨོྃ་བཛྲ་ཡཛྙཱ་ཡ་སྭཱ་ཧཱ། ཨུ་དུམ་བཱ་རའོ། །ཨོྃ་ཏི་ཏི་པྲི་མི་སྭཱ་ཧཱ། བྱང་ཆུབ་ཤིང་ངོ་། །ཨོྃ་བཛྲཱ་ཡ་སྭཱ་ཧཱ། ནྱ་ཡ་གྲོ་དྷའོ། །ཨོྃ་བཛྲ་ནྃ་ཀ་ཡ་སྭཱ་ཧཱ། ཨ་མྲའིའོ། །ཨོྃ་ཨཱཿཧྲཱིཿཧཱུཾ། ཐམས་ཅད་དུ་བསང་བའོ། །ཆུས་
ནི་དག་པར་བྱེད་པ་དང་། །རྡུལ་སོགས་མུན་པ་ཞི་བར་བྱེད། །ཞི་བ་ཆུ་ཡི་དཀྱིལ་འཁོར་བར། །དཀར་པོ་ཟླུམ་པོ་ཁོ་ནའོ། །ས་ནི་རྩྭ་ཤིང་འབྲུ་མེ་ཏོག །བསྐྱེད་དང་དངོས་པོ་རྒྱས་པར་བྱེད། །རྒྱས་པའི་ས་ཡི་དཀྱིལ་འཁོར་ལྟར། །སེར་པོ་
གྲུ་བཞི་པ་ནའོ། །རླུང་གིས་སྡུད་དང་འབྱེད་པ་དང་། །དབང་དུ་བྱས་ནས་གཡོ་བར་བྱེད། །དབང་ལ་རླུང་གི་དཀྱིལ་འཁོར་ལྟར། །ཟླ་གམ་དམར་པོའི་ཁ་དོག་གོ །མེས་ནི་སྨིན་ཅིང་བསྲེག་པ་དང་། །དྲག་ཤུལ་གྱིས་ནི་ཡལ་བར་བྱེད། །
དྲག་པོ་གྲུ་གསུམ་མེའི་དཀྱིལ་འཁོར་ལྟར། །ནང་དམར་རྒྱབ་ནི་ནག་པོར་བྱ། །མཁའ་ལ་ཉི་མ་ཤར་བ་ནི། །མུན་པའི་སྒྲིབ་པ་ཞི་བར་བྱེད། །ཞི་ལ་ཤར་དུ་བལྟས་པ་སྟེ། །དཔལ་ལྡན་གོས་ཀྱང་དཀར་པོའོ། །ཉི་མ་བྱང་དུ་འགྲོ་བའི་ཚེ། །
<pb id="98.307b"/>
དངོས་པོ་རྒྱས་པར་འགྱུར་བའི་ཕྱིར། །རྒྱས་པ་བྱང་དུ་བལྟས་བྱ་བ། །གོས་ནི་སེར་རམ་ལྗང་ཁུ་ཤིས། །ཉི་མ་ཐལ་ནས་མཚན་མོ་ནི། །དབང་དུ་དངོས་པོ་འགྱུར་བའི་ཕྱིར། །དབང་ལ་ནུབ་ཕྱོགས་བལྟས་པ་དང་། །གོས་ཀྱང་དམར་སེར་
རབ་ཏུ་ཤིས། །ཉི་མ་ལྷོར་འགྲོའི་དུས་སུ་ནི། །ཤིན་དུ་གྲངས་བའི་ཆུ་ཡིས་ནི། །རྩྭ་སོག་དངོས་རྣམས་བསད་ནས་ཀྱང་། །དེས་དང་འཐོར་དང་དེངས་པ་དང་། །སྐབས་དང་གཡར་དང་དུབ་པ་དང་། །རབ་ཏུ་གཡོས་དང་བཅས་པར་
འགྱུར། །མངོན་སྤྱོད་ལྷོ་ཡི་ཕྱོགས་བལྟས་ནས། །གོས་ཀྱང་སྔོ་དང་ནག་པོ་བྱ། །ཙམ་པ་ཀ་དང་པུ་ཏི་ཀ །ལག་སྐྱེས་པད་མ་དཀར་པོ་དང་། །ཀུ་མུད་དཀར་པོ་ཟླ་སེང་རྣམས། །ཆུ་གཙང་དང་བར་བཅས་པ་དག །ཞི་བའི་ལས་ལ་
མཆོད་པར་བྱ། །མཉྫུ་ནཱ་ག་བི་ཤ་རི། །སུ་མུ་ལེ་དང་ཨ་སྤྲས་དང་། །གསེར་མདོག་ཆེན་པོ་ཆུ་དུང་དང་། །ཙིའུ་ལེ་སེར་དང་པད་མ་སེར། །ཆུ་བོ་ཆེན་པོ་ཆུར་བཅས་པ། །རྒྱས་པའི་ལས་ལ་བསྔགས་པའོ། །མུ་ཙི་ན་དང་མན་དུ་
དམར། །ལོ་ཡི་ཆེ་དང་ཉ་ཤ་རྣམས། །སིན་དུ་ར་དང་པད་མ་དམར། །ཀུ་མུ་ཏ་རིགས་དམར་པོ་རྣམས། །ལུ་མའི་ཆུ་དང་བཅས་པ་སྟེ། །དབང་གི་ལས་ལ་མཆོད་པར་བྱ། །ཨུ་པལ་ཀྵེ་པ་ལ་ཀ་དང་། །ཨུད་ཁྱེ་བ་བ་དང་མ་
མི་ཤི། །ཛུ་མོང་སྦྱིན་ལ་མགོ་བོ་དང་། །ཕག་རྣ་དཎྜོཏ་པ་ལ་རྣམས། །ཁྲོན་པའི་ཆུ་དང་ལྷན་ཅིག་ཏུ། །མངོན་སྤྱོད་ལས་ལ་མཆོད་པར་བྱ། །སཱ་ལུ་དཀར་པོ་ཟན་དང་ཞོ། །པྲི་ཀ་སྤོས་ནི་ཞི་བ་ལ། །སཱ་ལུ་དམར་པོའི་ཟན་
འོ་མ། །ཙན་དན་དམར་པོ་དབང་ལའོ། །གྲོ་དང་མ་ཤ་བསེར་བའི་ཟན། །ཧུ་ལུ་ཀ་ནི་རྒྱས་པ་ལའོ། །ནས་དང་བྲ་བོའི་ཟན་གུ་གུལ། །བཙོས་པའི་ཤ་དང་ལྷན་ཅིག་སྟེ། །དྲག་པོའི་ལས་དེ་ཞལ་ཟས་དང་། །བདུག་སྤོས་
བྱེ་བྲག་ཤེས་པར་བྱ། །རྩི་མར་དང་ནི་ཨ་བ་སེའི། །སྡོང་བུར་ལྡན་པའི་མར་མེ་ནི། །ཞི་བའི་ལས་ལ་ཤིན་ཏུ་ཤིས། །ཡང་ན་པད་དཀར་སྡོང་བུའོ། །ཏིལ་ལམ་ཤིན་ཏུ་དངས་མ་དང་། །ས་རི་ཧ་ཡི་སྡོང་བུ་ནི། །རྒྱས་པའི་ལས་ལ་ཤིན་ཏུ་ཤིས། །
<pb id="98.308a"/>
ཡང་ན་བ་ཡི་ལག་གི་ཆ། །ན་ཀེ་ལ་ཡི་མར་དང་ནི། །པད་མ་དམར་པོའི་མར་དང་ནི། །དབང་གི་ལས་ལ་ཤིན་དུ་ཤིས། །ཡང་ན་བ་ཡ་མ་རིའོ། །ཡུངས་དང་ཙི་ལི་མར་དང་ནི། །ཙི་ཏྲའི་སྡོང་བུ་མར་མེ་ནི། །ཡང་ན་གསོ་མའི་
ཤུན་པ་ཡིས། །མདོག་དམར་དལ་ཞིང་གསལ་བ་ནི། །གངས་རིའི་རྩེ་ལྟར་རབ་འབར་བ། །བར་བྲེ་སྨྲ་གུལ་སྤོས་དཀར་དྲི། །ཞི་བའི་ལས་ནི་འགྲུབ་པར་འགྱུར། །མདོག་དམར་གཡོ་ཞིང་མོག་པ་ལ། །ཉི་མ་ཐལ་ཀའི་རི་རྩེ་
འདྲ། །ཤིབ་སྒྲ་མ་ལི་ཀ་ལའི་དྲི། །དབང་གི་ལས་འགྲུབ་ཐེ་ཚོམ་མེད། །མདོག་སེར་མིག་གཡོ་དངས་པ་ལ། །ཉི་མ་ཤར་བའི་རི་ལྟར་འབར། །ལྷབ་སྒྲ་ཙམ་པ་ཀ་ཡི་དྲི། །རྒྱས་པའི་ལས་འགྲུབ་ཐེ་ཚོམ་མེད། །
ལེ་བརྒན་མདོག་ལྡན་འཁྱིལ་ཞིང་སྨུག །ཧུར་སྒྲ་རུལ་དྲི་བྲོ་བ་དང་། །ནགས་ཀྱི་རི་བོ་ལྟར་འབར་བ། །མངོན་སྤྱོད་ལས་ལ་འགྲུབ་པར་འགྱུར། །འཇིག་རྟེན་ཏིང་འཛིན་ལྡན་གྲུབ་པའི། །དྲང་སྲོང་རིགས་ལ་དཔག་
མེད་ཀྱང་། །མེ་ཡི་ལྷ་ནི་བཞི་བཅུ་བཞི། །སྦྱིན་སྲེག་ལས་ལ་སྤང་བར་བྱ། །འཇིག་རྟེན་འདས་པའི་ཏིང་འཛིན་ཅན། །བཅུ་གཉིས་གྲངས་ནི་གཟུང་བར་བྱ། །གཉའ་ན་ཀ་དང་ས་བི་ཀི། །ཏུཀྵུ་སེའུ་མྱ་སྱེ་ཏྲོ་དང་། །ལྟོ་
བ་ཡིད་སྐྱེས་ཁྲོ་བོ་དང་། །དམར་པོ་མྲི་ཏ་ཆོ་མ་ལི། །བྷི་སུ་ཡ་ཀེ་བཅུ་གཉིས་པོ། །ཕན་འདོགས་ལ་སོགས་ལས་ལ་སྦྱར། །ཞི་བའི་སྦྱིན་སྲེག་ཐལ་བས་ནི། །འབྱུང་པོ་ཕྲ་མོ་ཞི་བར་བྱེད། །དབང་གི་ཐལ་བས་འབྱུང་པོ་
འཆིང་། །རྒྱས་པས་འདོད་པའི་ལས་སྦྱིན་བྱེད། །རི་བོ་རྩེ་ལ་གཏོར་བར་བྱ། །དྲག་པོས་འབྱུང་པོ་སེལ་བར་བྱ། །ལམ་གྱི་གཞུང་དུ་གདོང་བར་བྱ། །ཞི་དང་དབང་གི་ཞིང་ཕྱོགས་དང་། །ར་བ་སྐྱེད་མོས་ཚལ་དུ་གཏོར། །དག་པར་བྱེད་པས་ཆུ་བོ་
ལྟར། །རྒྱས་པ་ཉི་མའི་དཀྱིལ་འཁོར་དང་། །གང་བར་བྱེད་པ་རྒྱ་མཚོ་ལྟར། །སྦྱིན་སྲེག་གིས་ནི་ལྷ་མཉེས་ཤིང་། །སྔགས་བསྒྲུབ་སྔགས་ཀྱི་ལས་རྣཾས་འགྲུབ། །དྲང་སྲོང་ཚོགས་རྣམས་ཐཾད་དང་། །དྲི་ཟའི་ཚོགས་རྣམས་ཐམས་ཅད་དང་། །འབྱུང་པོའི་ཚོགས་རྣམས་ཐམས་ཅད་དང་། །
<pb id="98.308b"/>
སྦྱིན་སྲེག་གིས་ནི་རབ་དགའ་ནས། །རྣལ་འབྱོར་གྲོགས་བྱེད་བསྲུང་བ་དང་། །སྐྱོབ་ཕྱིར་ཚེ་རིང་དཔལ་འཕེལ་ཞིང་། །ནད་མེད་ལོངས་སྤྱོད་རྒྱས་པ་དང་། །བསམ་པ་བཞིན་དུ་འགྲུབ་པར་འགྱུར། །འཕགས་པ་སྤྱན་རས་གཟིགས་དབང་ཕྱུག་གི་
རྩ་བའི་རྒྱུད་ཀྱི་རྒྱལ་པོ་པད་མ་དྲ་བ་ཞེས་བྱ་བ་ལས་མེ་ལ་བརྟེན་པའི་སྦྱོར་བའི་ལེའུ་སྟེ་བཅུ་པའོ།།  །།<head n="2" t="ལེའུ་བཅུ་གཅིག་པ། ཕྱག་རྒྱ་ལ་བརྟེན་པ།" type="lewu" zh="91.933"/>དེ་ནས་བྱང་ཆུབ་སེམས་དཔའ་ཆེ། །རྫུ་འཕྲུལ་འཁོར་ལོ་ཞེས་བྱ་བ། །མཁའ་ལ་ཡི་གེ་སྤྲུལ་ནས་ནི། །འགྲོ་དོན་སྣ་ཚོགས་མཛད་
པ་ཞིག །འཁོར་བཅས་དཀྱིལ་འཁོར་དེར་ལྷགས་ནས། །ཕྱག་འཚལ་བསྐོར་བ་དུ་མ་བྱས། །མཆོད་པའི་སྤྲིན་གྱིས་རྒྱས་པར་མཆོད། །ཕྱོགས་གཅིག་འཁོད་ནས་སྟོན་པ་ལ། །མགྲིན་གཅིག་གསུང་ནི་སྙན་པ་ཡིས། །འདི་སྐད་ཚིག་ནི་
གསོལ་བ་འདེབས། །ཨོྃ་མཚན་དང་དཔེ་བྱད་བརྒྱན་པའི་སྐུ། །འཇིག་རྟེན་འཇིག་རྟེན་འདས་པ་ཡི། །ཆོས་ཀྱི་ལོངས་སྤྱོད་ཅི་སྙེད་པ། །རྫོགས་པར་ལོངས་སྤྱོད་མཛད་ཕྱག་འཚལ། །གང་ལ་མཁོ་བ་དེའི་གཙོ་བོ། །འདྲེན་པ་
གཟུགས་བརྙན་དུ་མ་འཆང་། །སྣ་ཚོགས་རྫུ་འཕྲུལ་མཛད་པའི་སྐུ། །བདེ་བ་ཆེ་ལ་ཕྱག་འཚལ་ལོ། །མི་འགྱུར་རྣམ་དག་བྱང་ཆུབ་ལྃ། །ཕྱོགས་ཆོས་བྱང་ཆུབ་སུམ་བཅུ་བདུན། །སྟོབས་དང་མི་འཇིགས་བརྩོན་མཛད་པ། །ཆོས་རྣམས་
ལྷུན་གྲུབ་སྐུ་ཕྱག་འཚལ། །རྣམ་དག་རྒྱ་མཚོར་ལྡན་རྣམས་ལ། །ཐུགས་རྗེ་རྒྱ་མཚོ་རྒྱུན་བྱུང་ནས། །ཞིང་ཁམས་རྒྱ་མཚོ་སྤྱོད་མཛད་པའི། །མགོན་པོ་སྤྱན་རས་གཟིགས་ཕྱག་འཚལ། །སྔགས་དང་རྫས་དང་ཕྱག་རྒྱའི་རིམ། །སྣ་ཚོགས་
ཀྱིས་ནི་དོན་མཛད་ཕྱིར། །ཐེག་པ་ཀུན་ལས་ཁྱད་པར་དུ། །སྔགས་ཀྱི་ཐེག་ལེ་ཁྱད་པར་འཕགས། །ནན་ཏན་སྒྲུབ་པ་སྨོས་ཅི་དགོས། །སྔགས་དང་ཕྱག་རྒྱ་འཆང་བས་ཀྱང་། །ནད་དང་གནོད་སེལ་བསྐལ་པ་ཡི། །སྒྲིབ་རྣམས་འབྱང་བས་
ཁྱད་པར་འཕགས། །དབུལ་པོ་རིགས་དང་དམན་པ་ཡང་། །ཞུགས་མ་ཐག་ནས་བདེ་ལྡན་ཞིང་། །ཅུང་ཟད་གྲུབ་ནས་ནུས་མཐུ་ནི། །དཔག་མེད་འབྱུང་བས་ཁྱད་པར་འཕགས། །མགོན་པོ་བཅོམ་ལྡན་རྫོགས་སངས་རྒྱས། །དཔལ་ཆེན་
<pb id="98.309a"/>
ཡེ་ཤེས་ཀུན་གྱི་མཛོད། །འོད་ཟེར་ཉི་མ་འབུམ་གཟི་ཅན། །འགྲོ་བ་འདྲེན་གཙོ་དེད་དཔོན་གྱི། །མགོན་པོ་སྤྱན་རས་གཟིགས་དབང་གི །སྔགས་དང་ཕྱག་རྒྱར་བཅས་པ་ཡི། །འགྲོ་ལ་སྣ་ཚོགས་ཕན་དོན་དུ། །ཅི་ལྟར་
འགྱུར་མཛད་བཤད་དུ་གསོལ། །དེ་ནས་བཅོམ་ལྡན་ཐུབ་པ་ཆེ། །པད་མའི་སྤྱན་གདངས་འཛུམ་མཛད་ནས། །ཚངས་པའི་གསུང་ནི་སྙན་པ་ཡིས། །འགྲོ་ལ་ཕན་ཕྱིར་འདི་སྐད་གསུངས། །དགེ་བྱེད་ཕྱག་རྒྱ་སྔགས་དང་བཅས། །
འགྲོ་ལ་ཕན་ཕྱིར་ཞུས་པ་ནི། །ལེགས་སོ་རྫུ་འཕྲུལ་འཁོར་ལོ་ཆེ། །ཤེས་རབ་འཆང་བ་ཁྱོད་ལེགས་སོ། །སེམས་དཔའ་ཆེན་པོ་དེ་ཕྱིར་ངས། །ཁྱོད་ལ་ངོ་མཚར་ལེགས་པར་བཤད། །ཁྱོད་ཀྱང་རྩེ་གཅིག་ཡིད་ཀྱིས་ཉོན། །
ལེགས་པར་ཟུང་ལ་རྒྱ་ཆེར་སྤྲོས། །རས་སམ་གྲོ་ག་ཤིང་ཤུན་གང་། །འཇམ་ཞིང་ནག་རིས་མེད་པ་ལ། །གུར་གུམ་གིའུ་ཝང་སེན་རྩི་དང་། །ཙན་དན་གྱིས་ནི་ཕྱག་རྒྱ་བྲི། །པད་མ་འདབ་བརྒྱད་མུ་ཁྱུད་བཅས། །འོད་དང་ལྡན་པ་བྲི་
བར་བྱ། །དྷ་ར་དྷ་ར་དང་པོ་སྟེ། །གཉིས་པར་དྷི་རི་དྷི་རི་སྤྲོ། །གསུམ་པ་དྷུ་རུ་དྷུ་རུ་སྟེ། །ཨི་ཏི་བི་ཊི་བཞི་ལྔ་པ། །ཙ་ལེ་ཙ་ལེ་གཉིས་བྲིའོ། །པྲ་ཙ་ལེ་གཉིས་དྲུག་པར་རོ། །ཀུ་སུ་མེ་དང་ཀུ་སུ་མ། །བདུན་པ་བྲིས་ཏེ་བརྒྱད་པ་ལ། །
བྷ་ལེ་ཨི་ལི་མི་ལི་བྲི། །ཨོྃ་མི་ཙི་ཏི་ཛ་ལམ་དང་། །ཧ་སར་བཅས་པ་དབུས་སུའོ། །ཕྱག་འཚལ་བཅས་སྔགས་མཐའ་མར་བྲི། །རབ་རྫོགས་སྔགས་ཀྱིས་ལྷར་དམིགས་ནས། །གཙང་མའི་མཆོད་པས་མཆོད་བྱ་སྟེ། །སྔགས་
སྟོང་བརྗོད་ནས་ལུས་ལ་གདགས། །འདི་ནི་བསྲུང་བའི་མཆོག་ཏུ་འགྱུར། །ནད་དང་ཡམས་དང་གདོན་རྣམས་དང་། །འཇིགས་པ་བརྒྱད་ལས་སྐྱོབ་པར་ངེས། །རིག་སྔགས་བཟློག་ན་ཁྱད་པར་དུ། །རྡོ་རྗེ་དཀར་པོ་རྩེ་ལྔ་ལ། །འོད་ཀྱི་ར་བ་ཟླུམ་
པོ་ཡི། །རི་མོ་གཉིས་དང་བཅས་པ་བྲི། །རྭ་རྣམས་ལ་ནི་ཧཱུྃ་གཉིས་པར། །རིག་སྔགས་བཟློག་དང་བཅས་པ་བྲི། །ལྟེ་བར་ཨོྃ་ཧྲཱིཿསྭཱ་ཧཱའི་བར། །བདག་ཉིད་བསྲུང་ཤེས་བྲི་བར་བྱ། །མུ་ཁྱུད་དང་པོར་བྲི་བར་བྱ། །གཟིགས་དབང་ཡིད་བཞིན་ནོར་སྔགས་སོ། །
<pb id="98.309b"/>
གཉིས་པར་གདོང་བཅུ་གཅིག་པའི་སྔགས། །གསུམ་པར་པད་མ་གར་དབང་གི །སྔགས་རྣམས་གཡས་སུ་བསྐོར་བར་བྱ། །གལ་ཏེ་ནད་ཡམས་བཟློག་པ་ལ། །འདབ་བརྒྱད་པད་མ་མུ་ཁྱུད་གསུམ། །སྔོན་ལྟར་ཡི་གེ་བཀོད་
པ་ལ། །མུ་ཁྱུད་གཉིས་པར་སྤྱན་གྱི་སྔགས། །གསུམ་པར་རྟེན་འབྲེལ་སྔགས་བྲིས་ནས། །ལུས་སམ་མགུལ་དུ་ཐོགས་པས་ནི། །ནད་རིམས་དང་ནི་ལྷོག་འབྲུམ་ཚོགས། །རླུང་གིས་རྡུལ་བཞིན་སེལ་བར་འགྱུར། །དེ་ནས་
ཚིག་དེ་ཐོས་མ་ཐག །ལྷ་མིན་བུ་མོ་ནད་བདག་མོ། །ས་ཏུ་དེ་བི་ཞེས་བྱ་བ། །བཞེངས་ཏེ་ཐལ་མོ་སྦྱར་བྱས་ཏེ། །བུ་མོ་ཁྲིས་ནི་མགྲིན་གཅིག་ཏུ། །བཅོམ་ལྡན་འདས་ལ་འདི་སྐད་གསོལ། །རྗེ་བཙུན་འགྲོ་བའི་གཉེན་གཅིག་པོ། །མགོན་པོ་
སངས་རྒྱས་བཅོམ་ལྡན་འདས།  བདག་གི་སྔགས་འདི་གང་འཛིན་པ། །གལ་ཏེ་འབྲུཾ་ནད་བྱུང་ན་ནི། །བདག་ནི་སེམས་ཅན་དམྱལ་བར་འགྲོ། །དམ་བཅས་འདི་ནི་དྲན་པར་བྱ། །ཏྲེ་བལ་བྱའི་ཀ་ཀ་བ་ནི་ཏ། །སུ་མ་ཡ་བི་ལས་ཀ་ཀ་ར་ནི། །
ཀི་ཤུན་པན་ཙ་ཏྲ་ལི་ཧེ་ན་ཡི། །ཀེ་ན་ཀ་ཏྲ་ཙ་ར་ནི། །ཡ་མི་རྣ་ནད་མ་ན་ཙ། །མ་ཡི་པ་ར་ནད་བུར་དྭ། །དྭ་ཙ་པིད་ཏྭ་ཙིཏྟ་ནད་དན། །ས་སྟུ་དེ་ཝི་མེ་ཝ། །ལྷ་མོས་དེ་སྐད་གསོལ་མ་ཐག །མགོན་པོས་འདི་སྐད་བཀའ་སྩལ་ཏོ། །ཨོྃ་ཨོྃ་བྷ་བིཏ་
བིཏྟ་མི་ཏི། ག་ཙན་དྲ་ཀ་ར་ནི། ཨ་མུ་ཀ་སྱ་ཀ་པྱ། ལོ་ཧི་ཏ་གྃ་དྷ་པ་རཀྵ་ཀུ་རུ་སྭཱ་ཧཱ། བྱིན་བརླབས་ལྡན་པའི་སྔགས་དེ་ནི། །རྒྱུན་དུ་བཟླས་པས་འགྲུབ་པར་འགྱུར། །ཨོྃ་ཧ་ནེ་སེ་རུ་པ་དྷ་རི་སྭཱ་ཧཱ། སྲད་བུ་མ་ཉམས་དཀར་པོ་ལ། །
ཉི་ཤུ་རྩ་གཅིག་མདུད་པར་བྱ། །བཞི་བརྒྱ་རྩ་བཞི་བཟླས་ནས་ཀྱང་། །ལུས་སམ་མགུལ་དུ་གདགས་པར་བྱ། །ཀྲཾ་ཧི་ཏིག་ཏིག་ཏྲ་ཐ་པྲག་ཤིག །ཏ་ཐ་ཡོ་ཐ་ཙ་ལ་ཧེ་ཧུྃ་ཧཱུྃ་ཕཊ། སྲན་མ་རྡོག་པོ་རེ་རེ་ལ། །བརྒྱ་རྩ་བརྒྱད་བརྒྱད་བཟླས་པ་ཡི། །
འབྲུ་བདུན་ཐུམ་པོར་བྱས་པ་ཞིག །དྲི་བཟང་བཅས་ལ་མགུལ་དུ་ཐོགས། །ཡམ་ནད་ཀུན་དང་འབྲུམ་ནག་ནད། །ཤིན་དུ་གདུག་པ་ཀུན་སེལ་འགྱུར། །དེ་ནས་རིག་སྔགས་འཆང་བ་མོ། །དཔལ་ཕྲེང་མས་ནི་འདི་སྐད་གསོལ། །བདག་གི་
<pb id="98.310a"/>
རིག་སྔགས་འདི་ཟློས་པ། །རིམས་ནད་ཀུན་དང་བྲལ་བར་འགྱུར། །ན་མོ་རཏྣ་ཏྲ་ཡཱ་ཡ། ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རི་ཎི་ཀཱ་ཡ། ན་མོ་བཛྲ་མུ་ར་བེེ་ཛ་ཡ། ཏ་ཐཱ་ག་ཏཱ་ཨར་ཧ་ཏེ་བྷྱཿ
ས་མྱཀ་སྃ་བུད་དྷ་ཡ། ཏདྱ་ཐཱ། ཨོྃ་བཛྲེ་བཛྲེ། མ་ཧཱ་བཛྲེ། སརྦ་བྷི་རི་ཐཱ། ཧ་ན་ཧ་ན་བཛྲ། སརྦ་བྷ་པྲ་ཤྲ་མ་ན་ཡེ་སྭཱ་ཧཱ། མི་སྐྲ་མི་རུས་སླེ་ཧྲེས་དང་། །གུ་གུལ་ཡུངས་ཀར་སྒོག་སྐྱ་དང་། །ཤིང་ཤུན་གླ་རྩི་འཁོར་ལོ་ནི། །རྩིབ་བརྒྱད་
ཕྱོགས་བཞིར་ཧྲིཿཡིག་བྲི། །མཚམས་བཞིར་བྲིས་ཏེ་དབུས་སུ་མིང་། །སྔགས་འདི་མུ་ཁྱུད་དང་པོ་ལ། །གཉིས་གདོང་བཅུ་གཅིག་པ་ཡི་སྔགས། །བྲིས་ནས་ལུས་སམ་མགུལ་དུ་ཐོགས། །ནད་རིམས་ཐམས་ཅད་སེལ་བ་
དང་། །རྣལ་འབྱོར་ཀུན་དང་ལྡན་པར་འགྱུར། །དེ་ནས་སྤྱན་རས་གཟིགས་དབང་གིས། །འགྲོ་བའི་དོན་དུ་འདི་སྐད་གསོལ། །རང་འབྱུང་ཅན་གྱི་རས་ལ་ནི། །སེན་རྩིས་འཁོར་ལོ་རྩིབ་བཞི་པ། །མུ་ཁྱུད་གསུམ་དང་ལྡན་པ་བྲི། །རྩིབ་
བཞི་ཧྲཱིཿལ་གཡོན་བསྐོར་དུ། །ཧྲིཿགྷི་ཝ་ཤི་ཀུ་རུ་ཧྲཱིཿ། །མུ་ཁྱུད་དང་པོར་མགོན་པོ་ནི། །པད་མ་གར་དབང་སྔགས་བྲིའོ། །གཉིས་པ་ཨུད་པལ་དམར་པོ་ཕྲེང་། །གསུམ་པ་ལྕག་ཀྱུ་ཉི་ཤུ་གཅིག །དབུས་སུ་བྃ་ཡིག་ཧྲིར་
བཅས་བྲི། །ལྷ་དམ་ཉིད་ཀྱང་དམ་བྱེད་ན། །འགྲོ་བ་གཞན་ལྟ་སྨོས་ཅི་དགོས། །གསོལ་དང་བཀྲ་ཤིས་བརྗོད་པ་དང་། །བགེགས་ཀྱི་གནོད་པ་སེལ་འདོད་པས། །རྩེ་གསུམ་རྡོ་རྗེ་རྒྱ་གྲམ་སྟེ། །དབུས་སུ་སྤྱན་རས་
གཟིགས་དབང་མགོན། །པད་མ་གཙུག་ཏོར་སྔགས་བྲིའོ། །རྭ་རྣམས་ཀུན་ལ་ཧཱུྃ་ཡིག་ནི། །བགེགས་མིང་ཨུད་ཙ་ཊ་ཡིས་བསྐོར། །མུ་ཁྱུད་དང་པོ་སྤྱན་རས་གཟིགས། །ཧ་ལ་ཧ་ལའི་སྔགས་བྲིའོ། །གཉིས་པ་ཁྲོ་བོ་རྟ་སྐད་སྔགས། །
གསུམ་པར་བགེགས་དགྲའི་སྔགས་བྲིས་ལ། །དེ་རྒྱབ་མེ་ཡི་ཕུང་པོ་བྲི། །གང་ཞིག་འཁོར་ལོ་འདི་བྲིས་པས། །སྲེད་མེད་བུ་ལྟར་མཐུ་ཆེ་བ། །བུག་པ་ཅན་ཡང་འཐོར་བྱེད་ན། །ཕྲན་ཚེག་དབྱེར་བ་སྨོས་ཅི་དགོས། །གང་ལ་སེར་སྣ་རྣམས་ཆག་ཤིང་། །ལོངས་
<pb id="98.310b"/>
སྤྱོད་འཕེལ་བར་མི་འགྱུར་ན། །ཕུན་སུམ་ཚོགས་ལྡན་དཔལ་འཕེལ་ཕྱིར། །སྐྱོབ་པའི་ཕྱག་རྒྱ་བཤད་པར་བྱ། །རྒྱལ་པོ་འམ་ནི་དགེ་འདུན་ལ། །གཙང་ལྡན་རས་བཟང་བླངས་ནས་ཀྱང་། །དག་པར་བཀྲུས་ཏེ་དྲི་བཟང་བྱུག །ལེགས་པར་
བརྒྱན་ནས་ཐིག་བཏབ་སྟེ། །གུར་ཀུམ་དང་ནི་གླ་རྩི་ཡིས། །པད་མ་འདབ་མ་བཅུ་དྲུག་བྲི། །ཕྱོགས་བཞིར་འདབ་མར་དཔལ་བེའུ་སྟེ། །མཚམས་བཞིར་ཡིད་བཞིན་ནོར་བུ་བྲི། །མཚམས་བརྒྱད་ལ་ནི་ཡི་གེ་གྃ །ཨོྃ་དང་བཛྲ་ད་ཀེ་
ཧཱུྃ། །ཡི་གེ་དྲུག་གིས་བསྐོར་བར་བྱ། །མུ་ཁྱུད་དང་པོར་མི་བཤོལ་སྔགས། །གཉིས་པ་གདོང་བཅུ་གཅིག་པའི་སྔགས། །གསུམ་པ་ཨུད་པལ་ཕྲེང་བ་སྟེ། །ཡང་ཏོག་རྩེ་འམ་མཛོད་བཞག་ནས། །གསོལ་བཏབ་མཆོད་ན་ལོང་སྤྱོད་
འཕེལ། །བུད་མེད་གང་ཞིག་བུ་འདོད་པས། །དེ་བཞིན་པད་མ་འདབ་བརྒྱད་པ། །ཕྱོགས་བཞིར་ཧྲཱི་ནི་མཚམས་སུ་དྲང་། །དབུས་སུ་ཁྱེའུ་ཡི་གཟིགས་ཤིག་བྲི། །ཕྱོགས་བཞིར་ཡིད་བཞིན་ནོར་བུ་བྲི། །སྔགས་བུ་སྩོལ་བཅས་བྲི་
བར་བྱ། །མཚམས་བཞིར་ཨོྃ་དང་ཨ་མ་ར། །ཛཱི་ཝན་ཏཱི་ཡེ་སྭཱ་ཧཱས་བསྐོར། །མུ་ཁྱུད་དང་པོ་སྤྱན་རས་གཟིགས། །པད་མ་རྒྱན་ལུང་ཅན་གྱི་སྔགས། །གཉིས་པར་གདོང་བཅུ་གཅིག་པའི་སྔགས། །གསུམ་པར་ཨུཏ་པལ་དམར་
པོའི་ཕྲེང་། །འོད་འཕྲོ་རྟག་པར་མཆོད་པ་དང་། །ཕུལ་དུ་བྱུང་བའི་བསྟོད་པས་བསྟོད། །གསོལ་བ་འདེབས་ཤིང་སྔགས་བཟླས་ན། །བུ་སྩོལ་འགྱུར་ལ་ཐེ་ཚོམ་མེད། །བསྲུང་དང་ནོར་འཕེལ་དབང་བྱེད་དང་། །བུ་སློང་བ་ཡི་ཕྱག་རྒྱ་
ནི། །སྨིན་དྲུག་སྣར་མ་རྒྱལ་ལ་བྲི། །ལྷག་མ་རྣམས་ནི་ཅི་བདེར་བྲི། །གང་ཞིག་སེམས་སྟོར་ཡིད་མི་དགའ། །གློ་བུར་ཡི་མུག་སྐྱེ་འགྱུར་ན། །པད་མ་འདབ་མ་བཞི་པ་ཡི། །དབུས་སུ་རང་གཟུགས་མཚན་མ་བྲི། །འདབ་མར་རྡོ་རྗེ་མདོག་
བཞི་པ། །གདོང་བཅུ་གཅིག་པའི་སྔགས་ཀྱིས་བསྐོར། །མུ་ཁྱུད་ལ་ནི་སྤྱན་རས་གཟིགས། །དོན་ཡོད་ཞགས་པའི་སྔགས་བྲིའོ། །གཉིས་པར་རྡོ་རྗེ་ཕྲེང་བ་བྲི། །དེའི་རྒྱབ་འོད་ཀྱི་ཕྲེང་བ་བྲི། །རྟག་པར་མཆོད་ཅིང་གསོལ་བ་གདབ། །ནད་སེལ་ཚེ་རིང་བསོད་
<pb id="98.311a"/>
ནམས་འཕེལ། །གང་ཞིག་ཤེས་རབ་འདོད་པས་ནི། །དཔལ་བེའུ་རྒྱལ་པོའི་དུ་མར་ནི། །ཏྲི་ཡིག་རྒྱབ་ཏུ་སྔགས་འདིས་བསྐོར། །ཨོྃ་དང་སྐལ་དེ་སྐལ་མ་ནི་སྭཱ་ཧཱ་ཞེས་པ་བྲི། །དེ་རྒྱབ་མུ་ཁྱུད་འཁོར་བ་ལ། །མགྲིན་པ་སྔོན་པོའི་རྩ་སྔགས་
བྲི། །དེ་རྒྱབ་འོད་ཀྱིས་ར་བ་བྲི། །གང་གིས་འདི་འཆང་མཆོད་པ་ལ། །ནད་དང་གནོད་པ་ཀུན་བྲལ་ཏེ། །དུག་དང་རིམས་ནད་འཇོམས་པ་དང་། །ཤེས་རབ་མྱུར་དུ་འཕེལ་བར་འགྱུར། །ཡུལ་དུ་ལོ་ཐོག་ཉམས་པ་དང་། །ཐོག་འབྲུག་སེར་བ་རྒོད་པ་དང་། །
ཀླུ་དང་ས་བདག་གནོད་པ་སྟེ། །དེ་བསལ་སྦྱོར་བ་བཤད་པར་བྱ། །ཤིང་ཀུན་དཀར་པོ་མ་ཉམས་པ། །ཉམས་དགའི་སྦྱོར་བ་ཉི་རིམ་ལ། །རྡོ་རྗེ་རྩེ་མོ་བཅུ་གཉིས་པ། །མིག་སྨན་གྱིས་ནི་བྲི་བར་བྱ། །གྲྭ་རྣམས་ལ་ནི་ཧཱུྃ་ཡིག་ལ། །ཨོྃ་དང་ཛི་ནི་ཏི་ཏི་ཏེ། །ཧཱུྃ་
ཕཊ་ཅེས་པའི་སྔགས་ཀྱིས་བསྐོར། །མུ་ཁྱུད་དང་པོ་མགོན་པོ་ཆེ། །གདོང་བཅུ་གཅིག་པའི་སྔགས་ཕྲེང་བྲི། །གཉིས་པར་ཐུགས་རྗེ་ཆེན་པོ་མགོན། །མི་གཤོལ་བ་ཡི་སྔགས་ཀྱིས་བསྐོར། །གསུམ་པར་རྡོ་རྗེ་ཕྲེང་བ་དང་། །མེ་ཡི་
འོད་དང་ལྡན་པར་བྲི། །ཕྱག་རྒྱ་འདི་ནི་བསྟན་ཙམ་གྱིས། །ཀླུ་ཡི་རྒྱལ་པོ་མཐུ་ལྡན་རྣམས། །འཁོར་དང་བཅས་ཏེ་ལུས་སྐམས་འགྱུར། །གང་གི་ཁྱིམ་དུ་གདོད་པ་དང་། །མ་ཧེ་རྟ་སོགས་ཡམས་ནད་ཅན། །བསལ་བའི་ཐབས་ཀྱི་ཕྱག་
རྒྱ་ནི། །བརྟན་པར་དྲང་སྲོང་ཚོགས་རྣམས་ཉོན། །ཀོ་བི་ད་རིའི་ཤིང་ལ་ནི། །ཁྲུ་གང་ཁྲུ་གཉིས་དབྱིབས་གྲུ་བཞི། །གས་གྲུགས་ཆག་སོགས་མེད་པ་ལ། །ཤིན་ཏུ་སྲབ་འཇམ་སོར་གཉིས་རྔམས། །ཤིང་དེ་ལ་ནི་རྟ་བབས་
གཟུགས། །འཁོར་ལོ་གདུགས་དང་བཅས་པ་ཡི། །བརྩེགས་པའི་གཡས་ཟུར་དང་པོ་ནི། །རྡོ་རྗེ་སྔོན་པོ་རྩེ་ལྔ་སྟེ། །གཉིས་པ་ཨུད་པ་ལ་དམར་པོའོ། །གསུམ་པ་འཁོར་ལོ་རྩིབས་བརྒྱད་སེར། །བཞི་པར་པད་མ་དཀར་
པོའོ། །གཡོན་ཟུར་དང་པོར་པད་མ་དམར། །གཉིས་པ་ཨུད་པལ་སྔོན་པོའོ། །གསུམ་པར་ནོར་བུ་བཞི་རྒྱ་གྲམ། །ནང་ཁང་དུ་ནི་པད་མ་བྱ། །འདབ་མ་བརྒྱད་པ་འོད་ལྡན་པའོ། །ལྟེ་བ་དང་ནི་འདབ་བརྒྱད་ལ། །ཨོྃ་དང་པི་ཤཱ་ཙི་པརྞ། །ཤ་བ་རི་སརྦ་བྱ་
<pb id="98.311b"/>
དྷི། །པྲ་ཤ་མ་ནི་སྭཱ་ཧཱ།  །ཞེས་པཾ་ཡིག་ལ་ནི་བསྐོར་བར་བྲི། །མུ་ཁྱུད་དང་པོ་སྤྱན་རས་གཟིགས། །གདོང་བཅུ་གཅིག་གི་སྔགས་བྲིའོ། །གཉིས་པར་ཆོས་ཀྱི་གཙུག་ཏོར་གྱི། །རྩ་བའི་ཕྲེང་སྔགས་བྲི་བར་བྱ། །རྒྱ་སྐྱེགས་དང་ནི་མཚལ་ཡིན་ཏེ། །
དེ་ལ་ཤིང་སྤྱིན་བྱུག་པར་བྱ། །མཆོད་དང་གསོལ་གདབ་སྔགས་དག་ནི། །བདུན་སྟོང་རེ་རེ་བརྗོད་བྱས་ནས། །སྒོ་གོང་ལ་གདགས་བྱུང་འཇུག་ཚེ། །འཇིག་རྟེན་མགོན་ལ་ཕྱག་འཚལ་ལོ། །རྟ་ཕྱུགས་ཡམས་ནད་མ་ལུས་ལ། །རིག་པའི་ལྷ་མོ
འི་ཚོགས་བཅས་པའི། །འཇིག་རྟེན་མགོན་གྱི་རིག་སྔགས་མཐུས། །མྱུར་དུ་སེལ་བར་མནན་པ་དང་། །བཟློག་དང་བཅིང་བར་མཛོད་ཅེས་བརྗོད། །ཕྱུགས་བདག་ཆེན་པོས་སྐྱོང་བ་ལྟར། །གླང་པོ་རྟ་བོང་མ་ཧེ་ཚོགས། །བརྟན་ཞིང་ནད་
དང་གནོད་པ་མེད། །ཤིན་དུ་འཕེལ་ཞིང་རྒྱལ་བར་འགྱུར། །དེ་ནས་ཡང་དག་བཤད་བྱ་བ། །དམག་དཔུང་ཆེན་པོ་འཇིགས་པ་ལ། །ཁྱད་པར་དུ་ནི་སྐྱོབ་པ་ཡི། །ཕྱག་རྒྱ་སྦྱོར་བ་མཉན་པར་གྱིས། །ཡུང་བས་རས་སམ་ཤིང་ལ་ནི། །པད་
དཀར་སྟེང་དུ་ཁ་ཊྭཱྃ་དང་། །རལ་གྲི་འོད་མ་བྲི་བར་བྱ། །དེ་ལ་གདུག་གུ་གསུམ་གྱིས་བསྐོར། །དང་པོ་གདོང་བཅུ་གཅིག་པའི་སྔགས། །གཉིས་པ་སེང་གེ་སྒྲ་ཡི་སྔགས། །གསུམ་པར་ཧ་ཡ་ཆེན་པོའི་སྔགས། །དེ་རྒྱབ་མེ་ཡི་ར་བ་བྲི། །
འདི་ལ་གསོལ་བ་བཏབ་ནས་ནི། །གཡུལ་ངོར་ཁྱེར་ཏེ་ཞུགས་པ་གང་། །དགྲ་དཔུང་ཆེན་པོ་འབྲོས་འགྱུར་ཏེ། །རང་ཉིད་གཡུལ་ལས་རྒྱལ་བར་འགྱུར། །ལོངས་སྤྱོད་ཕྱིར་ནི་བྱང་བལྟས་བྲི། །དབང་བྱེད་པ་ནི་ནུབ་ཏུ་སྟེ། །
གཡུལ་བཟློག་པ་ནི་ལྷོར་བལྟས་བྲི། །ལྷག་མ་རྣམས་ལ་ཤར་བལྟས་བྲི། །དཀར་སེར་དམར་དང་སྔོ་བ་ཡི། །དབྱེ་བས་ཟས་དང་གོས་ཤེས་བྱ། །འཛུམ་དང་རྔམ་དང་དགོད་དང་ཁྲོ། །བཞིན་
གྱི་རྣམ་པ་བཤད་པ་ཡི། །སྔགས་དང་སྔགས་ཀྱི་འོད་ཕྲེང་དང་། །ལྷ་ཡི་ཁ་དོག་དབྱེ་བ་དང་། །སྣོད་ལ་སོགས་པའི་དབྱེ་བ་དང་། །རྒྱན་ཡང་དེ་ལྟར་ཤེས་པར་བྱ། །ཀུན་ཀྱང་རིན་ཆེན་པད་མའི་གདན། །ཁ་དོག་སྣ་ཚོགས་
<pb id="98.312a"/>
ལྡན་པར་ནི། །སྔགས་ཀྱིས་ཡིག་འབྲུའི་ལྷ་རྣམས་བཞུགས། །སྔགས་རྫོགས་ནས་ནི་སྔགས་སུ་དམིགས། །གང་གིས་ཕྱག་རྒྱ་འཆང་བྱེད་ལ། །བྱང་ཆུབ་སེམས་དཔའི་ཚོགས་རྣམས་དང་། །རིག་པའི་ལྷ་མོའི་
ཚོགས་རྣམས་དང་། །འཇིག་རྟེན་འདྲེན་པའི་ཚོགས་བཅས་དང་། །སྤྱན་རས་གཟིགས་དབང་ཚོགས་ཆེན་དང་། །ཁྲོ་བོ་ཚོགས་བཅས་མ་ལུས་དང་། །འཇིག་རྟེན་སྐྱོང་བ་གྲགས་ལྡན་རྣམས། །ཅི་འདོད་ལས་རྣམས་མ་ལུས་པའི། །
གྲོགས་དང་དཔུང་དུ་བྱས་ནས་ནི། །ཚུལ་བཞིན་དུ་ནི་བསྒྲུབ་པ་ལ། །བརྩོན་འགྲུས་གང་དང་གང་གིས་ཀྱང་། །ཐེ་ཚོམ་དུ་ནི་མི་བྱའོ། །འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པད་མ་དྲ་བ་ལས་
ཕྱག་རྒྱ་ལ་བརྟེན་པའི་ལེའུ་སྟེ་བཅུ་གཅིག་པའོ།།  །།<head n="2" t="ལེའུ་བཅུ་གཉིས་པ། སྦྱོར་བ་སྣ་ཚོགས།" type="lewu" zh="91.941"/>དེ་ནས་མཁའ་ལ་གཤེགས་པ་ཡི། །རིག་པ་འཛིན་པའི་དྲང་སྲོང་མཆོག །མཚན་དཔེ་དུ་མ་རྒྱས་པ་ཆེ། །ཉི་མའི་གོང་བུ་ཞེས་བྱ་བ། །དྲང་སྲོང་
རྗེ་དཔོན་ཚོགས་ཀྱི་མཆོག །འགྲོ་དོན་རྫོགས་མཛད་ཐུགས་རྗེ་ཅན། །སྤྱན་རས་གཟིགས་དབང་མགོན་པོ་ལ། །སངས་རྒྱས་ཚིག་གིས་འདི་སྐད་གསོལ། །ཨོྃ་འོད་ཟེར་དུ་མ་ཐེར་ཟུག་གི །
སྲིད་འདམ་སྟུག་པོ་སེལ་བྱེད་རྒྱལ། །ཡོན་ཏན་ཡེ་ཤེས་ཀྱིས་བརྒྱན་སྐུ། །མགོན་པོ་སྤྱན་རས་གཟིགས་ཕྱག་འཚལ། །གསུང་སྙན་ཡན་ལག་བརྗོད་བྲལ་ཆོས། །བག་ཆགས་རི་བོ་སྙིལ་
མཛད་རྒྱལ། །སྐྱེ་འགག་བྲལ་སྟོན་སྡེ་སྣོད་གསུམ། །མགོན་པོ་སྤྱན་རས་གཟིགས་ཕྱག་འཚལ། །སྐྱེ་འགག་གནོད་བྲལ་མཉམ་བཞག་པ། །ཏིང་འཛིན་ཤེས་རབ་འཕེལ་མཛད་རྒྱལ། །ཡེ་ཤེས་
གཟིགས་པ་མཐའ་ཡས་ཐུགས། །མགོན་པོ་སྤྱན་རས་གཟིགས་ཕྱག་འཚལ། །སྣ་ཚོགས་སྨན་དང་སྔགས་སྦྱར་ནས། །ལྷ་ཡི་གོང་བུའི་རི་ལུ་ནི། །འཇིག་རྟེན་འཇིག་རྟེན་འདས་པ་ཡི། །དངོས་
<pb id="98.312b"/>
གྲུབ་མ་ལུས་རྫོགས་པ་ཡི། །ཐུགས་རྗེའི་ཉི་མ་ལྷམ་མཛད་པའི། །མགོན་པོ་པད་མས་བཤད་དུ་གསོལ། །འགྲོ་རྣམས་མ་རིག་འདམ་ལ་ཞེན། །སྲིད་པའི་ཐག་པས་རྒྱ་གྲམ་བཅིངས། །འདོད་ཆགས་
ཞེ་སྡང་མུན་པས་གཡོགས། །ང་རྒྱལ་ཕྲག་དོག་ཆུ་བོས་གཡེངས། །ངན་རྟོག་ལོག་ལམ་གཡང་སར་ལྟུང་། །བག་མེད་སེར་སྣའི་དུག་གིས་མྱོས། །སྡིག་པའི་གྲིབ་མས་རྣམ་པར་རྒྱལ། །བག་
ཆགས་འཐུག་པོའི་རི་བོས་མནན། །མགོན་པོ་ཁྱོད་ནི་ཐུགས་རྗེས་ངལ་བ་མེད། །ཉེས་པའི་རྒྱ་མཚོ་བསལ་བའི་ཕྱིར། །ཤེས་རབ་ཐབས་འབྱུང་བཤད་དུ་གསོལ། །དེ་ནས་འཇིག་རྟེན་མགོན་པོ་རྗེ། །ཐུགས་རྗེ་
ཐུགས་དཔལ་མངའ་བ་ཡི། །ཐུགས་དམ་རྫོགས་པའི་འབྲས་བུ་བཅས། །ཁྱད་པར་གསུང་འདི་བཀའ་སྩལ་ཏོ། །མཐའ་དག་གཟུགས་སྒྲ་ཐོས་པ་དང་། །རྫུ་འཕྲུལ་བསྒྱུར་དང་གཞན་སེམས་ཤེས། །
འདས་དང་མ་འོངས་དོན་ཤེས་དང་། །མཐའ་ཡས་ཤེས་དྲུག་ལས་སྤྱོད་པ། །དངོས་དང་རྟགས་དང་ཆ་མཐུན་གྱིས། །རྣམ་པ་བཅྭ་བརྒྱད་དག་ཏུ་འགྱུར། །ཕྲ་དང་ཡང་དང་མཆོད་པར་བྱ་བ་དང་། །བདག་
པོར་གྱུར་དང་དབང་དུ་འགྱུར་བ་དང་། །གར་ཡང་ཕྱིན་ཡང་འདོད་དགུར་ལྡན་པ་དང་། །དགའ་མགུར་གནས་ཏེ་དབང་ཕྱུག་ཡོན་ཏན་ནོ། །རྣམ་པ་བརྒྱད་ཀྱིས་དཔེར་བྱ་ཡིས། །ལོངས་སྤྱོད་དབང་དང་ལུས་
ལ་དབང་། །ཚེ་ལ་དབང་དང་རྐང་མགྱོགས་དང་། །ཆུ་ལ་མི་འབྱིང་མཁའ་ལ་འགྲོ། །ས་འོག་འགྲོ་དང་མི་སྣང་བ། །ཞི་རྒྱས་དབང་དང་མངོན་སྤྱོད་སོགས། །དངོས་པོ་གང་དང་གང་བསྒྲུབ་རྣམས། །རི་ལུས་
ལས་ནི་འབྱུང་འགྱུར་གྱི། །གཞན་གྱི་མྱུར་དུ་འགྲུབ་མི་འགྱུར། །བྱང་ཆུབ་སེམས་དཔའི་རིལ་བུ་ནི། །མཚམས་མེད་ལ་སོགས་བྱེད་པས་ཀྱང་། །རྙེད་མ་ཐག་ཏུ་དངོས་གྲུབ་འགྱུར། །ཉེ་དང་དབང་ལྡན་ལྷ་ཡི་
<pb id="98.313a"/>
སྲས། །མ་མོས་དབང་དུ་བྱེད་གྱུར་ན། །འབྱུང་པོ་ཤ་ཟ་ལྷ་མིན་མི། །མ་མོ་མཁའ་འགྲོ་འབྱུང་པོ་ཀླུ། །དུད་འགྲོ་ལ་སོགས་རྫོགས་གཟུགས་ཅན། །སེམས་ཅན་གཞན་ལྟ་སྣོས་ཅི་དགོས། །དངོས་
གྲུབ་བཟང་པོ་འདོད་པ་ཡིས། །ཁྱད་པར་རི་ལུས་འདི་བསྒྲུབ་བྱ། །གིའུ་ཝང་དང་ནི་ལིག་བུ་མིག །ལྡོང་རོས་བཟང་པོར་སྦྱར་བ་ཡི། །རི་ལུ་རྒྱ་སྲན་ཚད་བྱས་ནས། །སྣོད་གཙང་ནང་དུ་གཞག་པར་
བྱ། །སྐུ་ཡི་མདུན་དུ་སྔགས་བརྗོད་ན། །སྔན་ཆད་མ་མཐོང་སྣང་བ་འམ། །སྒྲ་ཐོས་སམ་ནི་བདེ་གཤེགས་གཟུགས། །ཡིད་འོང་མངོན་དུ་བྱུང་བ་སོགས། །མར་ངོ་གསུམ་གྱིས་འབྱུང་བར་འགྱུར། །དེ་ནས་
ཟླ་བ་གཟས་བཟུང་ཚེ། །ཅི་འབྱོར་མཆོད་དེ་སྙིམ་པར་བཅུག །བཟླས་བརྗོད་བྱས་ནས་ཉི་ཤར་ན། །དུ་བར་འཐུལ་དང་དྲི་ཅན་འགྱུར། །དུད་འཐུལ་ལུས་ལ་བྱུགས་པས་ཀྱང་། །སྣང་བ་དང་འོད་གཟུགས་ཅན་དང་། །
འཛམ་གླིང་ཕྱོགས་རྣམས་རྒྱུ་བ་དང་། །ལོངས་སྤྱོད་ཆེ་དང་ལྡན་འགྱུར་ཏེ། །ཤི་འཕོས་ནས་ནི་དགའ་ལྡན་གནས་སུ་སྟེ། །དྲི་མ་ཙམ་གྱིས་ལུས་བྱུགས་ཀྱང་། །འགྲོ་བ་ཐམས་ཅད་དབང་བྱེད་ཅིང་། །ཐོས་པ་འཛིན་
ཅིང་སྒྱུ་རྩལ་མཁས། །ཤི་ནས་འཛམ་གླིང་འདི་ཉིད་དུ། །ལྕང་ལོ་ཅན་གྱི་གནོད་སྦྱིན་ནི། །འཁོར་ལ་གཞོན་ནུའི་རིགས་སུ་སྐྱེ། །ཡང་ན་མི་ཡི་རྒྱལ་པོ་འམ། །གླང་པོ་ཉིད་དུ་སྐྱེ་བར་འགྱུར། །འབར་བ་ལུས་ལ་བསྐུས་ན་བལྟ། །
རིག་སྔགས་འཆང་ལུས་ཉི་ཤར་མདོག །བསྐྲ་པར་གནས་ཏེ་འདོད་དགུར་སྤྱོད། །འཇིག་རྟེན་ཀུན་དུ་ཐོགས་མེད་རྒྱུ། །མཁའ་ལྡིང་ས་འོག་ཆུ་བྲན་འགྲོ། །སངས་རྒྱས་ཀུན་ནས་ཕྱིན་ནས་ཀྱང་། །དབང་པོར་གནས་ཏེ་
རྒྱལ་པོར་གནས། །སྤྲུལ་པའི་རྫས་ཀྱིས་བདེ་གཤེགས་མཆོད། །འདོད་ནས་ཤི་འཕོས་འཇིག་རྟེན་ཁམས། །གཞན་འདས་སངས་རྒྱས་དག་ཏུ་སྐྱེ། །འཇིག་རྟེན་འཇིག་རྟེན་འདས་པ་ཡིས། །བདག་ཉིད་ཡིད་དུ་
<pb id="98.313b"/>
འོང་འདོད་པས། །གུར་ཀུམ་ག་བུར་གླ་རྩི་དང་། །གིའུ་ཝང་བསྲེགས་ནས་སྔགས་སྟོང་བཟླས། །བརྡུངས་ཏེ་ཕྱེ་མར་བྱས་ནས་ཀྱང་། །སྔགས་སྟོང་བཟླས་ཏེ་ཆུ་གཙང་གིས། །རིལ་བུ་རྒྱ་སྲན་ཚད་བྱས་ནས། །རེ་རེ་ལ་
ཡང་སྟོང་སྟོང་བརྗོད། །རླུང་དང་ཉི་མས་མ་རིག་པར། །བསྐམས་ནས་སྣོད་གཙང་གཞག་པར་བྱ། །རི་བུ་ཙམ་ཅིག་མུར་ན་ཡང་། །རྒྱལ་པོ་བློན་པོ་འཁོར་བཅས་ཀྱིས། །མཐོང་ན་བུ་བཞིན་གཟིགས་པས་ན། །ཐ་མལ་སྐྱེ་བོ་སྨོས་
ཅི་དགོས། །ནོར་རྣམས་གཞན་གྱིས་སྟེར་བ་དང་། །བསྒོ་བ་ལ་ནི་ངག་བཙན་འགྱུར། །ག་པུར་གུར་ཀུམ་གིའུ་བང་དང་། །ཙན་དན་གན་ད་བརྡ་དང་། །གླ་རྩི་དག་སྟེ་ཆ་མཉམ་དུ། །རེ་རེ་སྔགས་སྟོང་བཟླས་ནས་སུ། །བརྡུངས་ཏེ་རིལ་བུ་བྱས་པ་
དག །གཡོན་པའི་ཞལ་ལ་གདགས་པར་བྱ། །བདུན་ནས་ཉའི་བར་དུ་ནི། །སྔགས་བཟླས་པ་དང་མཆོད་པ་བྱ། །བདུགས་པས་ནད་དང་གདོན་རྣམས་སེལ། །མིག་ལ་བྱུགས་པས་རྒྱལ་པོ་དང་། །རྒྱལ་མོ་བུ་དང་བུ་མོ་དང་། །བློན་པོ་
ལ་སོགས་དབང་དུ་འགྱུར། །ཁར་བཅུག་ཙམ་གྱིས་གྲོལ་བར་འོང་། །གདམས་པ་ཐམས་ཅད་དོན་ཡོད་འགྱུར། །སྤྱི་བོར་བཏགས་ན་བྱད་སྟེམས་དང་། །གཡུལ་ལས་ཤིན་ཏུ་རྒྱལ་བར་འགྱུར། །གལ་ཏེ་ཕྱེ་མས་བདུགས་
པས་ཀྱང་། །སྡིག་པ་ཐམས་ཅད་བྱང་འགྱུར་ཏེ། །ཀུན་གྱི་མཐོང་དང་དགའ་བ་དང་། །གཟི་བྱིན་འཕགས་པ་ཀུན་གྱིས་མཆོད། །ག་བུར་གླ་རྩི་གུར་ཀུམ་དང་། །ཙན་དན་གླ་རྩི་ཀ་ཀོ་ལ། །སྤོས་ཀྱི་རྒྱལ་པོ་པད་མ་དང་། །ཨུཏ་པལ་སྔོ་དང་ཙན་
དན་དམར། །རེ་རེ་ལ་ཡང་སྟོང་སྟོང་བཟླས། །ཆ་མཉམ་ཕྱེ་མ་གིའུ་ཝང་བཅས། །རིལ་བུ་ཙ་ན་ཀ་ཚད་བྱ། །གྲིབ་སྐམས་བྱས་ནས་ལུས་ལ་འཆུང་། །གླིང་བཞི་ཀུན་ཁྱབ་རྒྱལ་སྲིད་འཐོབ། །ཀྲ་ཀུ་ལ་ཡི་ཐང་ཆུ་དང་། །ལྡོང་རོས་
བེད་དང་ཨུད་པལ་སྔོ། །རྒྱ་མཚོ་ལྦུ་བ་གིའུ་ཝང་དང་། །ཡུང་དང་སྐྱེར་པ་གུར་ཀུམ་དང་། །ག་ཕུར་དང་ནི་གླ་རྩི་གསུམ། །རེ་རེ་ལ་ཡང་སྔགས་སྟོང་བཟླ། །དེ་ནས་སྐུ་ཡི་མགུལ་བཏགས་ཏེ། །སྟོང་བཟླས་དྲིལ་ནས་རིལ་བུ་བྱ། །
<pb id="98.314a"/>
མིག་ནད་སེལ་ན་ཆུ་དང་སྦྱར། །སོ་ནད་ལ་ནི་ཀ་ཀ་རུ། །རྣ་བའི་ནད་ལ་རུ་རྟ་སྟེ། །ཨུཏ་པལ་མུ་ཏིག་མིག་ནད་ལ། །གྲེ་བའི་ནད་ལ་བ་ཤ་ཀ །གློ་ནད་ལ་ནི་བ་ལེ་ཀ །ཤ་ཀ་རའི་ཐང་དང་སྦྱར། །རླུང་ནད་ལ་ནི་མར་དང་སྦྱར། །
མཁྲིས་ནད་ལ་ནི་ཏིག་ཏ་དང་། །བད་ཀན་ལ་ནི་ལྒ་དང་སྦྱར། །མཛེ་ནད་ལ་ནི་དུག་མོ་ཉུངས། །མ་ཞུ་བ་ལ་ཁ་རུ་ཚྭ། །སྐྲངས་ནད་རྣམས་ལ་ཐུག་པོ་ཆེ། །བགེགས་དང་ཡམས་ནད་སེལ་བ་ལ། །གུ་གུལ་དང་བཅས་བདུག་པར་བྱ། །
རིལ་བུའི་ཡོན་ཏན་མཐའ་ཡས་ནི། །ནམ་ཡང་བརྗོད་པར་མི་ནུས་སོ། །གུ་གུལ་ལ་ནི་སྟོང་བཟླས་པའི། །རི་ལུས་བགེགས་ཚོགས་སེལ་བར་བྱེད། །ཀེ་སུ་རྩ་དང་སྒེའུ་གཤེར་དང་། །བ་ལ་ཏ་ཀ་ཚ་བ་གསུམ། །སེར་པོ་མུ་ཟི་ཕྱེ་མ་རྣཾས། །
སྦྲང་རྩི་དང་བཅས་རི་ལུ་བྱ། །པད་མ་གར་དབང་སྔགས་སྟོང་བཟླས། །ཟོས་པ་ཙམ་གྱིས་ལུས་རྒྱས་ཏེ། །ནད་དང་གདོན་དང་དགྲས་མི་ཚུགས། །འདོད་རྣམས་ཐམས་ཅད་གྲུབ་པར་འགྱུར། །ཏ་ཀའི་རྩ་བ་བ་རུ་ར། །སྐྱུ་རུ་ར་དང་ཏིལ་ཏི་ལ། །མཉམ་བྱས་
སྲིན་བྱའི་ཁྲག་དང་ནི། །རི་ལུ་བྱས་ལ་མིག་ལ་བྱུག །ཀླུ་དང་ཡི་དགས་ཁང་པ་དང་། །ས་འོག་ཐམས་ཅད་མཐོང་བར་ངེས། །བྱིས་པ་ཟླ་བ་གསུམ་པའི་ལྕེ། །ཉིན་གཅིག་སྤོས་ཕོར་ནང་དུ་གཞུག །གཉིས་པ་ར་འོ་གསུམ་དང་འབྱུང་། །བཞི་
པ་རིལ་བུ་ཚིལ་ཆེན་བཙོ། །ལྔ་པ་སྦྲང་རྩི་ནང་དུ་སྟེ། །དྲུག་པ་དངུལ་ཆུའི་ནང་དུ་བཞག །བདུན་པ་རིགས་ངན་ཐོད་པར་ནི། །བྱི་ལའི་ཁྲག་གིས་བསྐུ་ལ་གཞག །སྐམས་ནས་བྱ་དང་སྤྱང་ཀུའི་ཤ །ལྷན་ཅིག་རང་གི་ཁར་བཅུག་ན། །དེ་མ་ཐག་ཏུ་
མི་སྣང་འགྱུར། །གཞན་ཡང་ཡོན་ཏན་དཔག་ཏུ་མེད། །ལྡོང་རོས་གྱེན་དུ་བཅས་པ་དང་། །ཛ་ཏི་ལོ་མ་ས་བོན་བཅས། །རི་ལུ་སྔགས་སྟོང་བཟླས་པ་ཡིས། །བར་སྣང་ལ་ནི་འགྲོ་བར་ངེས། །བན་དུ་མ་དང་ཀི་རམ་དང་། །མ་ཀ་རི་དང་སུ་མི་
ཏམ། །བྲ་པན་ཏ་མའི་རི་ལུ་ནི། །ཉི་ཟླ་བཟས་བཟུང་དུས་སུ་མིད། །ཤེས་རབ་ཕུལ་དུ་འབྱུང་བ་སྟེ། །ཐོས་པ་འཛིན་འགྱུར་སྨོས་ཅི་དགོས། །གིའུ་ཝང་སཱ་ཧཱ་ཙི་ན་དང་། །སྲེ་ཏ་སྦྲང་གི་རིལུ་བྱ། །སྔགས་སྟོང་བཟླས་ནས་ཁར་བཅུག་ན། །འདས་པའི་
<pb id="98.314b"/>
དོན་རྣམས་ཤེས་པར་འགྱུར། །གིའུ་ཝང་སུག་པ་ཕྱེ་མ་དང་། །བ་ར་སྭཱ་ཏ་ཧ་སུ་རི། །ཨ་ར་ཧུ་རི་སྦྲང་རྩིར་བཅས། །རིལ་བུ་བྱས་ནས་སྔགས་སྟོང་བཟླ། །མིད་པས་མ་འོངས་དོན་རྣམས་ཤེས། །གཞན་ཡང་ནད་འདོན་བྱེད་པ་ཡིས། །རི་ལུ་
ཆེན་པོ་བཤད་པར་བྱ། །རྒྱལ་དང་རྣམ་རྒྱལ་ན་གུ་ལ། །ཀན་དྷ་ན་གུ་ལི་དང་ནི། །རུ་ཎི་ཨ་པ་ཡ་བ་ནི། །ཨི་པ་ཡ་ན་ཏ་ག་ར། །གན་དྷ་ག་དང་པྲི་ཡང་ཀུ། །འཁོར་ལོ་ཆེ་དང་འཁོར་ལོ་དང་། །བིཥྣུ་ཀ་ཊི་དེ་བཞིན་དུ། །སོ་མ་ར་ཙ་ཨུན་ན་ཏི། །
རེ་རེ་ལ་ཡང་སྔགས་ཕྲེང་དང་། །བརྒྱ་རྩ་བརྒྱད་དུ་བརྗོད་པར་བྱ། །དེ་ནས་བརྡུངས་ཏེ་སྦྲང་དང་བཅས། །བྱིས་པ་ལ་ནི་དཔུང་པར་ཏེ། །བུ་འདོད་མོ་ལ་མགུལ་པར་གདགས། །འདི་བཏགས་པ་ཡི་དེ་མ་ཐག །འཇིགས་པ་བརྒྱད་དང་ནད་
ལས་གྲོལ། །བ་མར་ཤུ་དག་བ་ལྕིར་བཅས། །ལྕགས་ཀྱི་སྣོད་དུ་བཙོས་པ་ཡི། །རིལ་བུ་ཨ་མྲའི་འབྲས་བུ་ཙམ། །སྔགས་འདི་སྟོང་ཕྲག་བརྒྱད་བརྗོད་དེ། །ཕྱིས་ནི་ཉི་ཤུ་གཅིག་བརྗོད་ནས། །སྔ་བར་མིད་པས་ཤེས་རབ་འཕེལ། །
ན་མོ་རཏྣ་ཏྲ་ཡཱ་ཡ། ན་མོ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོྃ་ཤུད་དྷེ་མྲྀ་ཏི་བ་ལ་བར་དྷ་ནི་སྭཱ་ཧཱ། སྲོད་དང་ཐོ་རངས་དགེ་སྦྱོང་དང་། །དལ་སྨྲ་གསོང་པོ་དུལ་བག་ཅན། །ཁྲུས་ལ་དགའ་
ཞིང་དྲི་བཟང་བསྟེན། །སྤྱོད་ལམ་རབ་ཞི་ཁྲོ་བ་མེད། །རྟག་ཏུ་བསྔགས་བརྗོད་བརྩེ་སེམས་ཅན། །སྤྱན་རས་གཟིགས་ཉིད་ལ་ཆེར་དང་། །གདུག་བག་ཅན་ལ་མཆི་མ་ཅན། །ལུང་ཐོབ་བླ་མར་རབ་དགའ་བའི། །སྐྱེས་མཆོག་དེ་ལ་རབ་
དགེ་ཞིང་། །འཇིག་རྟེན་སྐྱོང་གི་ལྷ་རྣམས་དང་། །འབྱུང་བ་ལ་སོགས་སྨོས་ཅི་དགོས། །རྟག་པར་རང་གི་ཡིད་ལ་ནི། །སྙིང་པོ་གསང་སྔགས་བཅང་བར་བྱ། །ཉེ་བའི་སྙིང་པོ་ལུས་དག་པའི། །ལྷ་ཡང་རང་ལ་ཉེ་བར་བྱེད། །
རྩ་བའི་སྔགས་རྣམས་བརྗོད་མང་བ། །ཁྲི་དང་འབུམ་དང་ས་ཡ་དང་། །ས་ཡ་གསུམ་དང་དྲུག་བརྗོད་དེ། །ཁ་ཅིག་ལ་ཡང་བཞི་དང་ནི། །ལྔ་ཙམ་གྱིས་ནི་དེ་གྲུབ་ཡིན། །ལས་ལ་སྦྱར་བ་བདུན་དང་ནི། །བཅུ་བཞི་ཉི་ཤུ་རྩ་གཅིག་
<pb id="98.315a"/>
དང་། །བརྒྱ་དང་དེ་བཞིན་སྟོང་གིས་རྫོགས། །དེ་མ་ཐག་ཏུ་ཆུ་ཡིན་ཏེ། །ཅུང་ཟད་བ་ནི་མར་གྱིས་བྱ། །བསྟན་པར་གྱུར་པ་ཀ་ར་ཏེ། །ཆེས་བསྟན་པ་ལ་སྲད་བུ་ཡིན། །སྨན་དང་སྔགས་ཀྱིས་སེལ་བྱེད་དེ། །རིལ་བུས་རིང་དུ་སྐྱོང་བྱེད་
ཡིན། །སྔགས་བསྒྲུབ་པ་ལ་མི་མོས་པའོ། །མདུན་དུ་རྩོམ་ན་དེ་དག་རྣམས། །དེ་སྐད་གསུངས་པའི་དེ་མ་ཐག །རྡོ་རྗེ་སྙིང་པོ་ཉི་འོད་དང་། །པད་དཀར་རིན་ཆེན་སྙིང་པོ་དང་། །པད་སྤྱན་གཟིགས་ཀྱི་སྙིང་པོ་དང་། །ཡེ་ཤེས་དབང་ཕྱུག་པད་
དབང་ཕྱུག །བྱང་ཆུབ་སེམས་དཔའ་ཆེན་པོ་རྣམས། །རང་རང་སྡེ་དཔུང་སྡེར་བཅས་པ། །འཁོར་གྱི་དཀྱིལ་འཁོར་ཆེན་པོ་རྣམས། །འཇིག་རྟེན་དབང་ལ་ཆེར་དམིགས་ནས། །མཆོད་པའི་ཚོགས་རྣམས་བཀྲམ་བྱས་ཏེ། །རིན་
ཆེན་རིགས་ལས་འཁྲུངས་པ་ཡི། །མཆོད་པ་ནམ་མཁའ་གཏོས་པར་བཀང་། །རོལ་མོ་དུ་མ་ལྷབ་ལྷུབ་དང་། །སིལ་སྙན་ལྷའི་ཚོགས་རྣམས་ཀྱིས། །སྤྲིན་མཛེས་ཚོགས་རྣམས་རབ་འཁྲིགས་ལྟར། །བཀོད་པ་མཐའ་ཡས་
བཤམ་བྱ་སྟེ། །དེ་ནས་བྱང་ཆུབ་སེམས་དཔའི་ཚོགས། །མགོན་གྱུར་ཡེ་ཤེས་མངའ་བ་རྣམས། །སྤྱན་རས་གཟིགས་དབང་གསུང་སྙན་ལ། །ཡི་རང་སྐྱེས་ནས་མཚན་ཆེན་བརྗོད། །སྤྱན་རས་གཟིགས་དབང་མཆོག་བརྟན་
ཆེ། །འཇིག་རྟེན་དབང་པོ་དབང་ཕྱུག་ཆེ། །པད་མ་སེམས་དཔའ་པད་འབྱུང་ཆེ། །རྡོ་རྗེ་ཆོས་ལ་ཕྱག་འཚལ་ལོ། །དག་པ་ཆེན་པོ་ཆོས་རྒྱལ་གཙོ། །བློ་གྲོས་ཆེན་པོ་སེམས་དཔའ་ཆེ། །པད་མ་འཆང་དང་པད་མ་དཔའ། །པད་མའི་མགོན་
ཁྱོད་ཕྱག་འཚལ་ལོ། །པད་མ་ལས་བྱུང་དམ་པའི་ཡིད། །པད་མ་གསལ་མཛད་དགའ་མཛད་པོ། །པད་མའི་རྡོ་རྗེ་པད་མའི་སྐུ། །ཁྱོད་མཆོག་སྤྱན་ལ་ཕྱག་འཚལ་ལོ། །སྣང་བ་ཀུན་ཆེན་ཐབས་པོ་ཆེ། །ཆེ་མཉཾ་དགའ་བ་དགོངས་པ་
ཆེ། །དཔའ་བོ་ཆེན་པོ་བརྟན་ཆེན་རྒྱལ། །བདེ་བ་ཆེན་པོ་ཁྱོད་ཕྱག་འཚལ། །བསམ་ཆེན་མཁྱེན་ཆེན་ཐེག་ཆེན་པོ། །རྣལ་འབྱོར་ཆེན་པོ་མེས་པོ་ཆེ། །བདེ་སྩོལ་བདེ་མཛད་དགའ་མཛད་ཆེ། །པད་མ་རྒྱས་ཞལ་ཕྱག་འཚལ་ལོ། །ཆོས་
<pb id="98.315b"/>
མངའ་དོན་མངའ་པད་མ་རྒྱལ། །དག་པ་ཆོས་མངའ་ཆོས་མཆོག་འཛིན། །རྨད་འབྱུང་ཆེན་ལྡན་ཆོས་རབ་འཆང་། །ཆོས་ཀྱི་ཚོགས་ཁྱོད་ཕྱག་འཚལ་ལོ། །སངས་རྒྱས་སེམས་དཔའ་མཆོག་སེམས་དཔའ། །རིན་ཆེན་
སེམས་དཔའ་ཆོས་སེམས་དཔའ། །དམ་ཚིག་སེམས་དཔའ་ལས་སེམས་དཔའ། །ཀུན་མཁྱེན་སེམས་དཔའ་ཁྱོད་ཕྱག་འཚལ། །འཇིག་རྟེན་དཔའ་བོ་དཔའ་བོ་མཆོག །རྣམ་པར་གཟིགས་གཙོ་སྐྱོབ་མཛད་ཆེ། །
འཇིག་རྟེན་གསལ་མཛད་འཇིག་རྟེན་དོན། །འཇིག་རྟེན་མགོན་པོ་ཕྱག་འཚལ་ལོ། །འཇིག་རྟེན་ཡི་གེ་ཁ་དོག་ཆེ། །ཡི་གེ་ཆེ་ཚུངས་ཡིག་དྲུག་མཆོག །ཡི་གེའི་རང་བཞིན་ཡི་གེ་གཟིགས། །ཡི་གེ་འཁོར་ལོ་ཁྱོད་ཕྱག་འཚལ། །
པད་མའི་ཕྱག་རྒྱ་པད་མའི་ལག །ལེགས་སོ་སྦྱིན་མཛད་དབུགས་སྦྱིན་པའོ། །སངས་རྒྱས་ཚོགས་དེ་སངས་རྒྱས་ཆོས། །སངས་རྒྱས་ཆེ་མཁྱོད་ཕྱག་འཚལ་ལོ། །ཚད་མེད་ཆེ་སྐུ་སངས་རྒྱས་སྐུ། །གཟུགས་བཟང་འཆང་ལྡན་
རྡོ་རྗེ་གཟུགས། །གཟི་བརྗིད་ཆེ་མཆོག་ཆོས་སྣང་བ། །སྣང་བར་མཛད་ཁྱོད་ཕྱག་འཚལ་ལོ། །གཙོ་མགོན་རྒྱལ་པོ་པད་མའི་དཔལ། །ཆོས་ཀྱི་དཔལ་མགོན་འདྲེན་མཛད་པ། །ཚངས་པའི་མགོན་ཆེན་ཁྱབ་འཇུག་མགོན། །ཚངས་པའི་
སྲས་ཁྱོད་ཕྱག་འཚལ་ལོ། །ཆེར་གསལ་གཙོ་བོ་སྣང་བ་མཆོག །འོད་ཆེན་མཛད་པ་རང་གསལ་མཛད། །སྣང་བ་ཆེན་པོ་ཀུན་གསལ་མགོན། །སྣང་བ་ཁྱོད་ལ་ཕྱག་འཚལ་ལོ། །སངས་རྒྱས་སྤྱན་ཅན་སྤྱན་པོ་ཆེ། །ཆོས་ཀྱི་སྤྱན་ཏེ་
གཟིགས་པ་ཆེ། །ཏིང་འཛིན་ཆེན་པོ་ཡེ་ཤེས་མཚོ། །རྡོ་རྗེ་སྤྱན་ཁྱོད་ཕྱག་འཚལ་ལོ། །འདྲེན་པའི་གཙོ་བོ་དབང་སྒྱུར་གཙོ། །མཁས་པ་ཆེན་པོ་སངས་རྒྱས་སྲས། །རྒྱལ་ཐབས་མཉེས་པ་ཁྱུ་མཆོག་ཆེ། །སངས་རྒྱས་དཔག་མེད་
ཕྱག་འཚལ་ལོ། །དྲག་པོ་ཆེན་པོ་རྟུལ་ཆེན་པོ། །ཧ་ལ་ཆེན་པོ་སེང་གེ་སྒྲ། །མགྲིན་སྔོན་གར་གྱི་དབང་ཕྱུག་གཙོ། །ཡེ་ཤེས་གཙུག་ཏོར་ཕྱག་འཚལ་ལོ། །དེ་ལྟར་མིང་བརྒྱ་རྩ་བརྒྱད་གང་། །འཆང་ལ་ནད་མེད་བགེགས་མེད་དེ། །དཔལ་འབྱོར་
<pb id="98.316a"/>
འཇིག་རྟེན་དབང་ཕྱུག་མཐོང་། །ཡང་ཡང་ལྷར་སྐྱེ་མྱ་ངན་འདའ། །དེ་སྐད་གསུངས་ནས་བློ་ལྡན་རྣམས། །རང་རང་སྟན་ལ་མངོན་པར་འཁོད། །དེ་ཚེ་ཕྱོགས་བཅུ་རྣམ་པར་གཡོས། །བདུད་རིགས་ཐམས་ཅད་མོག་པོར་གྱུར། །
དེ་ནས་གཟུངས་ཀྱི་དབང་ཕྱུག་གིས། །བྱང་ཆུབ་སེམས་དཔའི་ཚོགས་རྣམས་ལ། །རྟོགས་པའི་ཡེ་ཤེས་ངོ་བོ་ཉིད། །ངའི་མཚན་ཉིད་འདི་གསུངས་སོ། །ཀུན་ཏུ་བཟང་པོའི་སྤྱོད་ཡུལ་ཅན། །དཀར་ལམ་བཅུ་པ་རྣམ་སྤྲོ་བ། །སེམས་ཅན་
གང་དུ་འདོད་སྦྱོར་བའི། །རིགས་ནི་རིགས་ཆེན་ཐམས་ཅད་པའོ། །ལུས་ངག་ཡིད་བཅུ་སྤྱོད་བཅུ་ནི། །རྒྱུན་མི་ཆད་དུ་སྦྱོར་མོད་ཀྱང་། །རགས་པ་ཡི་ནི་གཟུགས་བརྙན་མཐུས། །སྔགས་སྦྱོར་གསང་སྔགས་འཛིན་པ་ཡི། །ལྷ་ལ་
གོམས་པ་ལྷ་མཐོང་ངམ། །མངོན་ཤེས་དང་པོ་སེམས་གསལ་བས། །མཁའ་མཉམ་སེམས་ཀྱི་རྫུ་འཕྲུལ་ཆེ། །སེམས་སྣང་རིགས་པ་འཛིན་པའི་ས། །མཚན་མ་ཕྲ་བ་ལ་སོགས་པའི། །མངོན་ཤེས་འཇིག་རྟེན་གསལ་
མཐོང་ས། །འཇིག་རྟེན་འདས་པའི་སྙིང་པོ་སྟེ། །བསྟན་པའི་ཡེ་ཤེས་ལས་བྱུང་བའོ། །དམ་ཚིག་སྡོམ་པ་མཁའ་མཉམ་སྤྱོད། །སེམས་དང་སེམས་དཔའ་དབྱེར་མེད་དང་། །ཞི་ལམ་སྒྲོ་སྐུར་ཆད་པ་དང་། །སྡུག་བསྔལ་ཀུན་འབྱུང་འགོག་
དང་ལམ། །བཞི་བཞི་ལྷུན་གྱིས་གྲུབ་པ་དང་། །རྟེན་འབྲེལ་ཟབ་དོན་མངོན་གྱུར་པ། །འཇིག་རྟེན་འདས་པའི་རིགས་ཀུན་མཆོག །མཚན་མེད་ཏིང་འཛིན་ལ་གནས་ནས། །རྩོལ་བཅས་གཞན་དོན་སྒྲུབ་པ་དང་། །རྩོལ་མེད་ཤུགས་ཀྱིས་བདེ་
འབྱུང་དང་། །ངེས་ཚིག་ཆོས་དོན་སྤོས་པའི་མཐའ། །རྫུ་འཕྲུལ་དུ་མ་སྤྱོད་ཡུལ་ལ། །རིགས་ཆེན་ཡོངས་སུ་གྲུབ་པའི་ས། །མཁའ་སྤྱོད་ཕུན་སུམ་ཚོགས་ལྡན་ཅིང་། །སེམས་ཀྱི་སྣང་བ་དུ་མར་སྒྱུར། །དངོས་རྣམས་སྤྲོས་སྤང་བསྡུ་སྤྱོད་པ། །
རིག་འཛིན་ཕྱག་རྒྱ་ཆེན་པོ་ཡིས། །ཆོས་སྐུ་ཀུན་སྣང་ཀུན་དུ་འོད། །བདེ་སྐུར་སྣང་བ་པད་མའི་སྤྱན། །ཡི་གེ་འཁོར་ལོ་སྤྲུལ་ཚོགས་ཆེ། །མཚོན་བྱ་མཚན་ཉིད་རྡོ་རྗེ་འཛིན། །ཟག་མེད་ཡེ་ཤེས་བླ་མའི་ས། །འདུ་འབྲལ་མེད་པའི་
<pb id="98.316b"/>
བདེ་ཆེན་ས། །དེ་ལྟར་དྲུག་ནི་སངས་རྒྱས་ཀྱི། །ས་ཆེན་བླ་མེད་མཐར་གནས་སོ། །ངོ་བོ་སྤྲོས་མེད་ཆོས་སེམས་པ། །གསང་སྔགས་བསྒྲུབ་པའི་རྒྱུ་གཅིག་གོ །སེམས་ཅན་སེམས་སྙོམས་བྱང་སེམས་འཛིན། །ངེས་པར་
སྒྲུབ་པའི་རྒྱུ་གཉིས་སོ། །སེམས་ཅན་མི་གཏོང་ཚུལ་ཁྲིམས་བསྲུང་། །སྔགས་དོན་མི་སྤོང་ཉིད་དང་གསུམ། །རང་གིས་སྔགས་བསྒྲུབ་གཞན་གྱིས་སྔགས། །བར་མི་གཅོད་དང་འགྲོ་བ་ལ། །བྱམས་པ་
བསྒྲུབ་དང་སྙིང་རྗེ་བསྒྲུབ། །གྲུབ་པར་བྱེད་པའི་རྒྱུ་བཞིའོ། །དབེན་པ་བསྟེན་དང་འདུ་འཛི་སྤོང་། །ཐོས་པ་བསམ་ཞིང་དེ་དོན་སྤྱོད། །ཕྱི་རོལ་སྔགས་སྤོང་ཞེ་སྡང་སྐྱུང་། །དེ་དག་སྔགས་སྒྲུབ་རྒྱུ་ལྔའོ། །
དད་པ་འདུན་པ་གསོལ་བ་དང་། །ཕྱི་ནང་སྔགས་ལ་མི་སྤྱོད་དང་། །སྤྲོས་མེད་སྟོན་པའི་གཞུང་འཇུག་དང་། །ཐེག་ཆེན་མདོ་གཞུང་འཛིན་པ་དང་། །སྔགས་གཞུང་ཚོལ་བ་མི་སྐྱོ་དང་། །བེད་
སྤྱོད་བརྩོན་དང་དྲུག་པའོ། །བཟླས་དང་སྦྱིན་སྲེག་མཆོད་གཏོར་བརྩོན། །ཕྱི་རོལ་དཀའ་ཐུབ་གདུང་མེད་དང་། །སྣོད་བཅུད་འོག་མིན་གནས་ལྷ་དང་། །བུ་མོ་ཕ་རོལ་ཕྱིན་ཡུལ་
ལྷ། །འགྲོ་བ་མི་བསླུ་ཆོས་མི་འབྱེད། །ཐེག་དམན་མི་ལེན་པ་དང་བདུན། །ཉན་ཐོས་རང་རྒྱལ་བློ་ལྡན་དང་། །རིག་འཛིན་རྫུ་འཕྲུལ་ཐེ་ཚོམ་མེད། །ལྷ་དང་བླ་མའི་བསྙེན་
བཀུར་དང་། །དབང་བསྐུར་ལུང་ནོད་སྤྲོ་བ་དང་། །སེར་སྣ་མེད་དང་གཏོང་ལ་དགའ། །གསང་བ་དགའ་ཞིང་མི་གཡེངས་དང་། །གཟི་བརྗིད་དབང་ཆེའི་ལུས་ཐོབ་དང་། །གྲགས་ཀུན་བློ་
ལྡན་བརྒྱད་པོར་བལྟ། །སྐུར་པ་མེད་ཅིང་བདེན་པར་སྨྲ། །བག་ཡོད་ཚུལ་འཆོས་སྤངས་པ་སྟེ། །བརྒྱད་པ་དེ་ཡང་བསྒྲུབ་པའི་རྒྱུ། །རྒྱུ་མེད་འབྲས་བུ་ག་ལ་སྲིད། །
<pb id="98.317a"/>
གང་ཞིག་ལྕགས་ཀྱུས་བཟུང་བས་གཉིས་རེ་ནས། །ཀླུ་ཕྲུག་འབུམ་ཕྲག་འདྲེན་ལྟར་དགེ་བའི་སེམས། །ཀུན་སློང་བྱང་ཆུབ་རིན་ཆེན་ཐོབ་མཛད་རྒྱུ། །རྟག་པར་འཆང་ན་གནས་བསྒྱུར་བྱེད་པར་
འགྱུར། །དེ་ནས་བཅོམ་ལྡན་ཐུབ་པ་ཆེས། །བློ་ལྡན་རྣམས་ལ་བཀའ་སྩལ་པ། །ལེགས་སོ་ལེགས་སོ་སེམས་དཔའ་ཆེ། །གང་དག་དེ་དག་དེ་བཞིན་དུ། །བདེ་འདོད་རྣཾ་པར་གཡེང་བ་དང་། །དེས་ནི་སྡུག་བསྔལ་མྱ་ངན་འདས། །
གདུང་བ་ཆགས་སྡང་འཁྲུག་པ་དང་། །དེས་ནི་ལོག་པའི་ཆོས་འདོར་ཡང་། །དགེ་སྦྱོང་ལོག་ལྟས་ཚངས་པའི་གདོན། །སྔགས་ལོག་སྤྱོད་བྱེད་རིག་འཛིན་གདོན། །གདུལ་དཀའ་དག་ལ་རྒྱུན་རིངས་སོ། །སྐྱེ་ངན་འཇིགས་
ཕྱིར་བློ་ཟབ་སྤྱོད། །གང་གིས་ཁྱིམ་དུ་རྒྱུད་འདི་ཡོད། །བྲི་དང་བཀླག་དང་མཆོད་པ་དང་། །རིམ་གྲོ་ཆེད་དུ་གསལ་བྱེད་དང་། །བཀྲ་ཤིས་ཚེ་རིང་དཔལ་འབྱོར་སྐྱེ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། །
བྱང་ཆུབ་སེམས་དཔའ་སེམས་དཔའ་ཆེན་པོའི་ཚོགས་དེ་དག་དང་། རིག་པའི་ལྷ་མོ་དང་། ཁྲོ་བོ་དུ་མ་དང་། ཉན་ཐོས་ཀྱི་ཚོགས་ཐམས་ཅད་དང་ལྷ་དང་མི་དང་ལྷ་མ་ཡིན་དང་དྲི་ཟར་བཅས་པའི་འཇིག་རྟེན་ཡི་རངས་ཏེ། 
བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ།།  །།འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པད་མ་དྲ་བ་ཞེས་བྱ་བ་ལས། སྦྱོར་བ་སྣ་ཚོགས་ཀྱི་ལེའུ་སྟེ་བཅུ་གཉིས་པའོ།།  །།
འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པད་མ་དྲ་བ་ཞེས་བྱ་བ་རྫོགས་སྷོ།།  །།རིག་པའི་འབྱུང་གནས་རིག་པའི་འོད་ཟེར་གྱིས་ཤེས་རབ་པད་མ་རྒྱས་པའི་ཁ་ཆེའི་ཡུལ་བདུད་རྩི་འབྱུང་བའི་
གཙུག་ལག་ཁང་ཆེན་པོར་པཎ་ཌི་ཏ་ཆེན་པོ་སོ་མ་ཤྲཱི་བྷ་བྱ་ཞེས་བྱ་བ་དང་། བོད་ཀྱི་ལོཙྪ་བ་ཀྱུ་ར་དགེ་སློང་ཚུལ་ཁྲིམས་འོད་ཟེར་གྱིས་བསྒྱུར་ཅིང་གཏན་ལ་ཕབ་པའོ།།  ཞུས་དག ། བཀྲི་ཤིས་ཤོག།