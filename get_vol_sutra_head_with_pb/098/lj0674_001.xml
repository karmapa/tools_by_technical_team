<pb id="98.110b"/>
སྙིང་པོ་དང་། སྒྲིབ་པ་རྣམ་པར་སེལ་བ་དང་། འཇམ་དཔལ་དང་། སྤྱན་རས་གཟིགས་ཀྱི་དབང་ཕྱུག་དང་། ཕྱག་ན་རྡོ་རྗེ་དང་། བྱམས་པ་ལ་སོགས་པ་རྣམས་མངོན་པར་དགའོ། །ལྷ་དང་། མི་དང་། ལྷ་མ་ཡིན་དང་། ནམ་མཁའ་ལྡིང་དང་། མི་འམ་ཅི་དང་། 
དྲི་ཟར་བཅས་པའི་འཇིག་རྟེན་ཡིད་རང་ཏེ། བཅོམ་ལྡན་འདས་ཀྱི་གསུང་པ་ལ་མངོན་པར་བསྟོད་དོ། །འཕག་པ་མི་གཡོ་བའི་གཟུངས་ལེའུ་དགུ་པའོ།།  །།འཕག་པ་མི་གཡོ་བ་ཞེས་བྱ་བའི་གཟུང་། རྫོགསྷོ།། །།རྒྱ་གར་གྱི་མཁན་པོ་དྷརྨ་ཤྲཱི་མི་ཏྲ་དང་། བོད་ཀྱི་ལོ་ཙ་བ་དགེ་སློང་ཆོས་ཀྱི་བཟང་པོ་སྒྱུར་ཅིང་ཞུས་ཏེ་ཏན་ལ་
ཕབ་པའོ།།  །།༄༅།། །<sutra id="J637"/><head n="1" t="འཕགས་པ་རྡོ་རྗེ་ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་ཅེས་བྱ་བ།" st="ཨཱརྱ་བཛྲ་ཀྲོ་དྷ་རཱ་ཛཱ་ཀལ་པ་ལ་གྷུ་ཏན་ཏྲ་ནཱ་མ།"/><head n="2" t="དང་པོ་ལྷག་པར་གནས་པའི་དོན་ཡོངས་སུ་བཀོད་པའི་ལེའུ།" type="lewu" zh="91.302"/>༄༅།  །རྒྱ་གར་སྐད་དུ། <stitle n="674">ཨཱརྱ་བཛྲ་ཀྲོ་དྷ་རཱ་ཛཱ་ཀལ་པ་ལ་གྷུ་ཏན་ཏྲ་ནཱ་མ།</stitle>བོད་སྐད་དུ། <ttitle n="674">འཕགས་པ་རྡོ་རྗེ་ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་ཅེས་བྱ་བ། </ttitle><bampo n="674.1"/>དཔལ་འཇམ་པའི་དབྱང་ལ་ཕྱག་
འཚལོ། །འདི་སྐད་བདག་གི་ཐོས་པ་དུས་གཅིག་ན། བཅོམ་ལྡན་འདས་གཞན་འཕྲུལ་དབང་བྱེད་ཀྱི་ནམ་མཁའི་རླུང་གི་དཀྱིལ་འཁོར་རྡོ་རྗེ་སྙིང་པོར་བྱིན་གྱི་བརླབས་པའི་སྟེང་དུ་རིན་པོ་ཆེ་སྣ་བདུན་ལས་གྲུབ་པ་
ལྷའི་གཞལ་མེད་ཁང་བྱེ་བ་ཕྲག་བརྒྱད་བཅུས་བསྐོར་བའི་དབུ་སུ་དཔག་ཚད་འབུམ་ཕྲག་ཁྱབ་པའི་ཁང་པ་བརྩེགས་མ་ཤིན་དུ་མཐོ་བ། ཀུན་ཀྱང་རིན་པོ་ཆེ་དུ་མའི་ཁྲི་པད་མ་དང་། སེང་གེས་མཐོ་བ། 
དབུ་རྩེ་རིན་པོ་ཆེའི་ཟུར་མངས་ཀྱི་མཆོད་རྟེན་པད་མ་དང་། འཁོར་ལོ་དང་། གདུགས་མཐོ་བར་དྲངས་པ་ལ་དར་གྱི་དཔྱངས་ལྡིང་བ། དེ་འི་གྲིབ་མ་ས་གཞི་ལ་བཀོད་པ་ན་བྱང་ཆུབ་སེམས་དཔའི་ཚོགས་རྣམས་ལྷའི་བཞོན་
པ་ལས་བབས་ནས་ནང་དུ་གཤེགས་པ། སྣ་ཚོགས་པའི་དྲིལ་བུ་དང་། བ་དན་དང་། རིན་པོ་ཆེའི་མེ་ཏོག་གི་ཕྲེང་བ་དང་། དྲ་བ་དང་། དྲ་བ་ཕྱེད་པ་དང་། རྔ་ཡབ་དང་། ཟླ་བ་ཕྱེད་པ་དང་། རྡོ་རྗེ་ཕྱེད་པ་དང་། ཆུན་འཕྱང་ཤར་བུ་ལ་སོགས་པ་
དུ་མས་མཛེས་པ། སྒོ་ཁྱུད་ཁྱམས་དང་། སྒོ་གླེགས་དང་། རིན་པོ་ཆེའི་མེ་ལོང་དང་། གདུགས་ལ་སོགས་པ་དུ་མས་ཁྱབ་པ། རིན་པོ་ཆེའི་ཕ་གུ་བརྩེགས་ཏེ་མཛེས་པར་བྱས་པ་དུ་མ་དེ་ཐམས་ཅད་ཀྱི་དབུས་སུ་
<pb id="98.111a"/>
འཁོར་ཀྱི་དཀྱིལ་འཁོར་ཆེན་པོ་དང་ལྷན་ཅིག་ཏུ་བཞུགས་སོ། །དེ་ཡང་འདི་ལྟ་སྟེ། བྱང་ཆུབ་སེམས་དཔའི་ཚོགས་ནི་འཕག་པ་སྤྱན་རས་གཟིག་ཀྱི་དབང་ཕྱུག་དང་། འཇམ་དཔལ་དང་། ཀུན་དུ་བཟང་
པོ་དང་། བྱམས་པ་དང་། སྒྲིབ་པ་ཐམས་ཅད་རྣམ་པར་སེལ་བ་དང་། ཞི་བའི་བློ་གྲོས་དང་། སྣ་ཚོགས་བཀྲམ་པ་དང་། མཁའ་འོད་མེ་ཏོག་འཆང་དང་། ནམ་མཁའི་སྙིང་པོ་དང་། གཟུགས་མཛེས་དག་པ་དང་། སའི་
སྙིང་པོ་དང་། ཕྱག་ན་རྡོ་རྗེ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་བྱེ་བ་ཕྲག་བདུན་དང་། ཤཱ་རིའི་བུ་དང་། མཽད་གལ་དང་། རྟ་ཐུལ་དང་། འོད་སྲུང་ལ་སོག་པ་བྱེ་བ་ཕྲག་བཞི་དང་། གྲགས་ཆེན་སྙན་པ་
ཆེན་པོ་བརྒྱ་བྱིན་དང་། ཚངས་པ་དང་། ཁྱབ་འཇུག་དང་། དབང་ཕྱུག་དང་། ལུས་ངན་དང་། གཤིན་རྗེ་དང་། དགའ་རབ་དབང་ཕྱུག་ལ་སོགས་པ་ལྷའི་རིག་སུམ་བརྒྱ་དང་ལྷན་ཅིག་ཏུ་ཆོས་ཀྱི་རྣམ་གྲངས་གངས་སྔགས་ཞེས་བྱ་བ་ལ་འཇུག་
པ་གང་ཞིག་བྱང་ཆུབ་སེམས་དཔའ་དང་། ཉན་ཐོས་དང་། འཇིག་རྟེན་སྐྱོང་བ་ལ་སོགས་པ་རྣམ་པ་དུ་མ་དང་ལྡན་པའྀ་འཁོར་རྣམ་ལ་དགོངས་པ་ཐཾད་ཀྱི་བསམ་པ་དང་འཐུན་པའི་བཀོད་པ་ཆེན་པོ་བསྐྱེད་པ་དང་། ཆོ་འཕྲུལ་དུ་མ་
བསྒྱུར་བ་དང་། འོད་ཟེར་དུ་མ་འགྱེད་ཅིང་ཐབས་གཅིག་ཏུ་བཞུགསོ། །དེ་ནས་བཅོམ་ལྡན་འདས་ཀྱིས་འཛུམ་བཞིན་དུ་འཁོར་ལ་གཟིགས་ནས་ལྗགས་ཀྱི་དབང་པོ་བཀྲམ་སྟེ། བྱང་ཆུབ་སེམས་དཔའ་སེམས་
དཔའ་ཆེན་པོ་ཕྱག་ན་རྡོ་རྗེ་ལ་བཀའ་སྩལ་པ། ཡི་གེ་མིང་ཚིག་ངག་གི་བསྒོས། །སྔགས་དབྱིབ་ཆོས་སུ་བྱིན་བརླབས་ཀྱི། །ཡི་གེ་སྒྲ་ཙམ་ཕྱེད་དམ་གཅིག །མངོན་སུམ་རྗེས་འཇུག་རིང་ཐུང་དང་། །དབྱང་དང་
གསལ་བྱེད་མཚན་མས་མཚོན། །ས་བཅུ་ཕ་རོལ་ཕྱིན་བཅུ་བདག །དབང་བཅུ་དོན་བཅུ་རྣམ་པ་བཅུ། །མི་འཇིགས་བཞི་དང་མ་འདྲེན་ཆོས། །བྱམས་དང་ཐུགས་རྗེ་ཆེན་པོ་དག །དབྱངས་ཅིག་
<pb id="98.111b"/>
གི་ནི་སྔགས་ཀྱིས་སུ། །བསྡུག་བསྔལ་སྣ་ཚོགས་རབ་ཞི་དང་། །ཡིད་འཕྲོག་དཔལ་འབྱོར་དབང་ཕྱུག་དང་། །མཐུ་སྟོབས་དུ་མ་བསྐྱེད་པ་དང་། །རྟག་གནས་ཐོབ་དང་དོན་ངེས་ཐོབ། །རྡོ་རྗེ་བླ་ན་མེད་སེམས་
བསྐྱེད། །མདོར་ན་གང་གིས་གང་འདོད་པ། །བསམ་པས་སེམས་རྣམས་རྫོགས་པའི་ཕྱིར། །རྡོ་རྗེ་བླ་ན་མེད་པ་གསོར། །ཆོས་སྒྲ་བླ་ན་མེད་པ་སྒྲོགས། །འཁོར་ལོ་བླ་ན་མེད་པ་བསྐོར། །རལ་གྲི་བླ་ན་
མེད་པ་ཟུང་། །པད་མ་བླ་ན་མེད་པ་ཆོངས། །རིན་ཆེན་བླ་མེད་གསལ་བར་གྱིས། །དཀྱིལ་འཁོར་ཚུལ་དུ་སྤྲོས་ནས་ཀྱང་། །ཆོས་རྟེན་ཚུལ་དུ་བསྡུ་བར་གྱིས། །ལྷ་ཀླུ་གནོད་སྦྱིན་དྲི་ཟ་དང་། །ལྷ་མིན་
མཁའ་ལྡིང་མི་འམ་ཅི། །སྲིན་པོ་ཤ་ཟ་བརྗེད་བྱེད་ཚོགས། །འཇིགས་པ་དག་ཀྱང་འཇིགས་འགྱུར་བའི། །རྣམ་འཕྲུལ་དུ་མ་འདི་བསྒྱུར་ཅིག །གསུང་མཆོག་དེ་སྐད་ཐོས་མ་ཐག །ལག་
ན་རྡོ་རྗེ་མཐུ་བོ་ཆེས། །དགའ་མགུ་ཐལ་མོ་རབ་སྦྱར་ཏེ། །སྙན་པའི་ཚིགས་གིས་འདི་གསོལ་ཏོ། །གསེར་དང་རིན་ཆེན་ལྔ་པོ་ལས། །རབ་མཆོག་རི་བོར་གྱུར་པ་ལས། །འགྲོ་རྣམ་ཀུན་གྱིས་
རྟེན་གནས་དང་། །རྟགས་སུ་ཡང་དག་འཛིན་པ་ལྟར། །རྣམ་པར་ཤེས་དང་ཕུང་པོ་བཞི། །འབྱུང་བ་རྣམ་པར་དག་བསྒྲུབས་པས། །ལྷ་དང་ཕྱག་རྒྱ་ཕྲིན་ལས་སུ། །སྔགས་ཤེས་རྣམ་ཀྱིས་གཟུང་
བྱས་ནས། །བརྡུལ་བའི་ཡེ་ཤེས་བྱང་ཆུབ་རིམ། །ཁྱད་པར་དེ་ལ་ལྡན་པར་འགྱུར། །དེ་ནས་བཅོམ་ལྡན་ཐུབ་པ་ཆེ། །ཀུན་མཁྱེན་ཡེ་ཤེས་གཙོ་བོ་ཆེས། །སྐུ་ལས་སྣ་ཚོགས་མདངས་འོད་ཅན། །
འོད་ཟེར་དུ་མ་བྱུང་ནས་ཀྱང་། །གཞི་དང་སྙིང་པོ་མེ་ཏོག་གིས། །བརྒྱན་པའི་ཞིང་རྣམས་ཁྱབ་བྱས་ཚེ། །ས་ཡང་རྣམ་པ་དྲུག་ཏུ་གཡོས། །འཇིག་རྟེན་སྐྱོང་དང་བདུད་ཀྱི་ཚོགས། །མ་ལུས་
<pb id="98.112a"/>
པ་རྣམས་བརྒྱལ་བར་འགྱུར། །ཉན་ཐོས་རང་རྒྱལ་འདར་བར་འགྱུར། །བྱང་ཆུབ་སེམས་དཔའ་བློ་ལྡན་གྱི། །ཚོགས་རྣམས་ཤིན་དུ་སྐྲག་པར་གྱུར། །དེ་ཚེ་ཕྱོག་བཅུའི་ཞིང་རྣམས་ནས། །སངས་རྒྱས་ཀུན་གྱི་མཛོད་
སྤུ་ནས། །ཁྲོ་བོ་ཆེན་པོའི་ཚོགས་བྱུང་པ། །འོད་ཟེར་རྩེ་མོས་དྲངས་ནས་སུ། །ཞིང་དབུས་དཀྱིལ་འཁོར་འདི་རུ་ལྷགས། །འོད་ཟེར་ཚོགས་ཀྱང་རབ་འདུས་ནས། །དཔལ་བེའུ་ཉིད་དུ་ཐིམ་པར་གྱུར། །དེ་ཚེ་འོད་དེའི་བྱིན་བརླབས་ལས། །
མཁའ་ལ་སྒྲ་འདི་གྲག་པར་གྱུར། །ཤཱཀྱའི་མགོན་པོ་རྫོགས་སངས་རྒྱས། །གང་དུ་གཟི་བརྗིད་ཆེ་བཞུགས་སླད། །ཆོས་ཀྱི་དབྱིངས་ལས་བྱུང་བ་ཡི། །རྒྱལ་བའི་སྲས་པོ་ཐམས་ཅད་གཤེགས། །དྲི་མ་མེད་པའི་དམ་ཆོས་
མཆོག །གསང་སྔགས་སྤྱོད་པའི་ཚུལ་དགེ་བ། །ཐོས་ནས་བྱང་ཆུབ་འདུས་མ་བྱས། །འཇིག་རྟེན་མགོན་པོ་བརྙེས་པར་གྱུར། །དེ་ནས་ལག་ན་རྡོ་རྗེ་ཚོགས། །འཁོར་གྱི་དཀྱིལ་འཁོར་ཐམས་ཅད་ཀྱང་། །སྙིམ་པ་མེ་ཏོག་བཀང་
བྱས་ཏེ། །གཏོར་ནས་ཕྱག་འཚལ་བསྐོར་བ་བྱས། །དང་ཞིང་གུས་པའི་ཚུལ་གྱིས་སུ། །པུས་བཙུགས་ཐལ་སྦྱར་གསོལ་བ་འདེབས། །མི་གནས་ཡེ་ཤེས་ཆེ་བའི་མཆོག །ཡོན་ཏན་རྒྱ་མཚོ་འབྱུང་བའི་གཙོ། །མཚན་ཉིད་
ཐམས་ཅད་རབ་བརྒྱན་པ། །མཚན་མིན་སྤངས་པའི་ཐུབ་པ་ཆེ། །དྲི་མེད་དགེ་བ་ཇི་ལྟར་ལགས། །གསང་སྔགས་ཚུལ་དུ་སྤྱོད་པ་ཅི། །འདུས་མ་བྱས་པའི་བྱང་ཆུབ་གང་། །འཇིག་རྟེན་མགོན་པོ་ཅི་ལྟར་འགྱུར། །བདག་ཅག་
རྣམས་ལ་སྨན་རབ་དང་། །འགྲོ་ལ་ཐུགས་རྗེ་ཆེ་མཛད་ཕྱིར། །མགོན་པོ་བཅོམ་ལྡན་ཐུབ་པ་ཆེས། །ཡང་དང་ཡང་དུ་བཤད་དུ་གསོལ། །དེ་ནས་ཡང་དག་རྫོགས་སངས་རྒྱས། །རྐང་གཉིས་གཙོ་བོས་བཀའ་སྩལ་པ། །
གསང་བའི་དབང་ཕྱུག་རྡོ་རྗེ་འཛིན། །ཤེས་རབ་ཆེན་པོའི་སྤྱན་ལྡན་པས། །བདག་གཞན་ཕན་དོན་ལ་བཙོན་ཕྱིར། །ལེགས་པར་ཉོན་ལ་ཡིད་ལ་ཟུང་། །ཡང་དག་ཡང་དག་མཐའ་མིན་ཚུལ། །དེ་ནི་ང་ཡིས་བཤད་པར་བྱ། །
<pb id="98.112b"/>
སྲོག་གཅོད་མ་བྱིན་ལེན་བརྫུན་འཁྲིག །ཚིག་རྩུབ་དབྱེན་དང་ངག་ཀྱལ་སྨྲ། །བརྣབ་སེམས་གནོད་སེམས་ལོག་ལྟ་ཆང་། །དྲི་རོ་ངན་པའི་ཟས་སྐོམ་དང་། །སྲོག་ཅན་ཤ་ཁྲག་ལོག་འཚོར་བཅས། །སློབ་དཔོན་དགེ་འདུན་མཆོད་
རྟེན་སོགས། །ཁྱད་པར་ཡུལ་ཅན་ཡོ་བྱད་དང་། །དམན་ཞིང་ཉམས་ཐག་ཕྲོག་དགུ་པ། །གླེགས་བམ་འཚོང་དང་ཆོས་ཀྱི་ཟོང་། །གཡང་ས་རལ་གྲི་སོ་དུག་སོག །མེ་འོབས་ལྟར་མཐོང་སྤངས་ནས་ཀྱང་། །རྣམ་པར་
དཀར་ལ་སོགས་པར་བྱ། །ཡི་གེ་འདྲི་མཆོད་སྦྱིན་སྩོལ་དང་། །ཉན་དང་འཛིན་དང་ཀློག་པ་དང་། །མཆོད་པ་དང་ནི་ཁ་ཏོན་དང་། །དེ་དག་སེམས་དང་སྒོམ་པ་སྟེ། །དཀར་བཅུ་ལམ་ལ་ཡུན་རིངས་དང་། །ནུས་བཅས་རྒྱུན་མི་
འཆད་དུ་འབད། །གཏན་པ་མེད་པའི་བྱང་ཆུབ་སེམས། །ཤེལ་ལྟར་དྲི་མ་མེད་པའོ། །མཆོག་འདི་སྤྱད་པས་སྡུག་བསྔལ་ཚོགས། །མྱུར་དུ་གཅོད་པས་དགེ་བའོ། །ཆོས་བདག་མེད་དང་མཉམ་ཉིད་དང་། །རང་
སེམས་གདོད་ནས་དག་པ་གང་། །རྒྱུ་འདྲ་འདུ་བྱེད་མེད་པ་དང་། །ཟག་བཅས་བདེ་དང་བྲལ་བ་ལས། །བྱང་ཆུབ་ཕྱོག་ཆོས་མ་ལུས་པ། །ཆོས་ཉིད་བདག་མེད་སྤྱོད་པ་ནི། །ཆོས་དབྱིངས་ཡེ་ཤེས་མངོན་བྱས་ནས། །
མ་འདྲེས་ཆོས་རྣམ་རྫོགས་གསལ་བ། །འདུས་མ་བྱས་ཀྱི་བྱང་ཆུབ་ཏེ། །ཆོས་རྣམས་ཀུན་ཀྱི་གཞི་ལུས་སོ། །འདོད་པའི་ཁམས་སོགས་ཡོན་ཏན་ལ། །ཤིན་དུ་བདེ་རོལ་སྤྱད་པ་སྤྱོད། །སངས་རྒྱས་མུ་སྟེགས་ཅན་
རྣམས་ཀྱི། །ལྐོག་ཏུ་གྱུར་པ་གསང་བ་སྟེ། །བསྐལ་པ་བསམ་ཡས་དཔག་མེད་དུ། །བསླབ་དཀའ་ཡངས་ཟབ་རྒྱ་ཆེན་རྣམས། །སྔགས་དང་ཕྱག་རྒྱ་ཏིང་འཛིན་དུ། །ལུས་ངག་ཡིད་ལ་གང་གནས་པ། །དབྱེར་མེད་ཚུལ་
དུ་སྐྱོབ་པས་ན། །སངས་རྒྱས་ཀུན་གྱིས་སྔགས་སུ་བརྗོད། །མཚན་དང་དཔེ་བྱད་ལྡན་པའི་སྐུ། །ཡོན་ཏན་མཐའ་དག་རྫོགས་པ་ནི། །བདེན་པ་གཉིས་ལ་གནས་པ་ཡི། །བྱང་ཆུབ་སེམས་དཔའ་རྣམ་ཀྱི་མགོན། །
<pb id="98.113a"/>
ལ་ལ་འཁོར་ལོས་སྒྱུར་བའི་གཟུགས། །ལ་ལར་དགེ་སྦྱོང་ཆེན་པོའི་གཟུགས། །ལ་ལར་སྲིན་པོ་སྲེན་མོའི་གཟུགས། །ལ་ལར་འགྲོ་བ་བཟང་པོའི་གཟུགས། །ཆོས་ཀྱི་འཁོར་ལོ་བསྐོར་བ་དང་། །སེང་གེ་
ལྟར་གཟིགས་མཛད་ལ་སོགས། །སྣ་ཚོགས་དུ་མ་མཛད་པ་ནི། །རྐང་གཉིས་ལྷ་མིན་རྣམ་གཉིས་སོགས། །འགྲོ་བའི་མགོན་པོར་གྱུར་པའོ། །རྟག་དང་འདྲ་དང་ངེས་མེད་པའི། །གཙོ་བོ་བསམ་པས་གྱུར་པ་རྣམས། །
འཇིག་རྟེན་ཕལ་པའི་མགོན་པོ་སྟེ། །གཟུགས་བྱད་ཁ་དོག་ཐ་དད་པ། །ཡུལ་དུ་རྣམ་པའི་བྱེ་བྲག་གིས། །གྲངས་མ་བྱུང་བ་མཆོད་འོས་སོ། །ཐུབ་པས་གསུངས་པའི་དེ་མ་ཐག །རྡོ་རྗེ་ཅན་གྱིས་བཞེངས་ནས་ཀྱང་། །
ཕྱག་འཚལ་བསྐོར་བ་བྱས་ནས་ནི། །སྤྱན་སྔར་འདུག་ནས་འདི་སྐད་གསོལ། །འདྲེན་པ་གཙོ་བོ་བཅོམ་ལྡན་འདས། །སྔགས་ཞེས་པ་ནི་གང་གང་ཡིན། །ཕྱག་རྒྱ་ཞེས་ནི་ཅི་ལྟ་བུ། །ཏིང་འཛིན་ཞེས་ནི་ཇི་ལྟར་
བཤད། །ལུས་ངག་ཡིད་ལ་ཇི་ལྟར་གནས། །དབྱེར་མེད་ཚུལ་དུ་ཇི་ལྟར་སྐྱོབ། །བདག་ལ་ཕན་པའི་དོན་ཕྱིར་དང་། །གཞན་ལ་བརྩེ་ཕྱིར་བཤད་དུ་གསོལ། །དེ་ནས་རྒྱལ་བ་གཙོ་མཆོག་ནི། །ལྗགས་ཀྱི་དབང་པོ་བཀྲཾ་
བྱས་ཏེ། །ཚང་པ་ཆེན་པོའི་གསུང་སྙན་གྱིས། །རྣམ་རྟོག་ཟད་ཕྱིར་འདི་གསུངསོ། །སྙིང་པོ་ཉེ་སྙིང་རྩ་བའི་སྔགས། །ལས་ཀྱི་སྔགས་སུ་གྱུར་པ་སྟེ། །སྙིང་པོ་བརྗོད་དང་ས་བོན་ནོ། །ཉེ་སྙིང་ཡེ་ཤེས་མཆོག་
དང་ནི། །གསང་བའི་སྙིང་པོ་ཞེས་གྲགས་སོ། །ལས་ཀྱི་སྔགས་ནི་གཉིས་ཡིན་ཏེ། །བདག་ཉིད་བརྟན་བྱེད་ལས་སྔགས་དང་། །སྦྱོར་ཚོགས་གྲུབ་པར་བྱེད་པའི། །ཕྱག་རྒྱ་ལག་པའི་འདུ་བྱེད་དང་། །རྐང་པ་སྟབས་ཀྱི་
འགྱུར་བའོ། །རྟགས་སུ་མཚོན་དང་འདེད་པ་དང་། །འགྱུར་བ་མེད་པར་བྱེད་པས་ན། །ཕྱག་རྒྱ་ཞེས་སུ་བཤད་པའོ། །རང་གི་རྩེ་གཅིག་སེམས་བསྡུས་ན། །སེམས་ལ་ལྷག་པའི་ཆོས་འབེབས་བ། །དེ་ནི་ཏིང་ངེ་
<pb id="98.113b"/>
འཛིན་ཞེས་བྱ། །དེ་ལྟར་དེ་དག་ལ་བརྟེན་ནས། །སྔ་མའི་གནས་དེ་ཡོངས་གྱུར་ནས། །སྒོ་ང་བྲལ་བའི་འདབ་བཟངས་ལྟར། །ལུས་འདི་མཁའ་ལ་ཆེར་སོང་ནས། །རྒྱལ་བའི་ཞིང་ཁམ་ཐམས་ཅད་དུ། །རྒྱལ་ལ་དམ་
ཆོས་མཉན་ནས་ཀྱང་། །རྒྱལ་སྲས་ཀུན་ལ་བཤད་པ་དང་། །སྐད་ཅིག་མཁྱེན་པའི་ཤེས་པས་ཀྱང་། །ཤེས་བྱ་མ་ལུས་ཕྱོགས་ཁྱབ་པ། །ལུས་ངག་ཡིད་ལ་གནས་པའོ། །སེམས་དང་ཡིད་ནི་འདྲེས་པའི་ཚེ། །ཡེ་ཤེས་
བདེ་བར་ཤར་བ་ནི། །དུས་གསུམ་སངས་རྒྱས་ཐམས་ཅད་ཀྱི། །དབྱེར་མེད་ཚུལ་དུ་སྐྱོབ་ཅེས་གསུངས། །འཕགས་པ་ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་ལས་ལྷག་པར་གནས་པའི་དོན་ཡོངས་སུ་
བཀོད་པའི་ལེའུ་སྟེ། དང་པོའོ།།  །།<head n="2" t="གཉིས་པ་དེ་བཞིན་ཉིད་ཀྱི་ལེའུ།" type="lewu" zh="91.309"/>ཞི་བས་གདུལ་དཀའ་བགེགས་ཆེན་དང་། །ལོག་འདྲེན་དེ་རྣམས་འདུལ་བའི་ཕྱིར། །སེམས་ཀྱི་བྱེ་བྲག་ཐུགས་ཆུད་ནས། །དེ་དང་གཟུགས་འདྲས་
གཞོམ་པའི་ཕྱིར། །རྟོག་མེད་ནམ་མཁའི་ལམ་གནས་ཏེ། །རྫོགས་སངས་གདུལ་དཀའ་འདུལ་མཛད་སྐུ། །རབ་འཕག་ཁྲོ་བོ་སྟོབས་ཆེན་དཔལ། །སངས་རྒྱས་ཀུན་གྱི་སྲས་ཀྱི་སྲས། །མི་གཡོའི་མཚན་
གྲགས་དེ་ལ་འདིར། །རྒྱལ་དང་རྒྱལ་སྲས་རྟག་ཕྱག་འཚལ། །ཚངས་སོགས་ལྷ་དང་ལུས་ཅན་ཀུན། །དེ་ལ་རྟག་ཏུ་མཆོད་པར་བྱེད། །རྒྱལ་བས་བྱས་གཟོ་རྒྱལ་སྲས་ཀྱི། །སྨོན་རྫོགས་བསམ་གྱིས་མི་ཁྱབ་པའི། །
ཡེ་ཤེས་རྫོགས་ནས་མི་གཡོའི་ས། །ཐོབ་པས་མི་གཡོ་བ་ཞེས་བྱ། །ཕས་ཀྱིས་རྒོལ་འཇོམས་དཔའ་བོ་སྟེ། །ཚར་གཅོད་པ་ནི་ཁྲོ་བོ་ཡིན། །སྔགས་ཀྱི་བདེན་ཚིག་མི་སླུ་བས། །ཉན་ཐོས་བདུད་ཚོགས་ཀྱིས་མི་གཡོ། །རྟོག་
མེད་བདུད་ལ་ཁྲོ་བས་རྒྱལ། །རྫུ་འཕྲུལ་བསྐྱོད་མེད་མི་གཡོ་བ། །དེ་བཞིན་ཉིད་ཀྱི་སྙིང་པོ་མཆོག །སྟོང་ཉིད་ལས་བྱུང་རྒྱལ་བའི་སྐུ། །ཆོས་དབྱིངས་བདག་ཉིད་ལ་བཞུགས་ནས། །སྤྲུལ་འདིས་སྲིད་པའི་ཁམས་སྦྱོང་
<pb id="98.114a"/>
མཛད། །མཁའ་ལྟར་དྲི་མེད་སྤྲོས་བྲལ་བས། །དུས་གསུམ་སངས་རྒྱས་ཐམས་ཅད་འབྱུང་། །སྤྲོས་མེད་ནམ་མཁའི་རང་བཞིན་ལ། །ཐ་སྙད་ཙམ་དུ་གསང་སྔགས་ཞེས། །བརྗོད་ཀྱང་ངག་གི་སྤྱོད་ཡུལ་
འདས། །སྐྱོབ་པས་ཐ་སྙད་རྟོགས་ཕྱིར་གསུངས། །སེམས་མེད་རང་བཞིན་མེད་སྟོང་ཉིད། །སྒྱུ་འདྲར་ཡིད་ཀྱིས་བསྒོམ་པ་ཡིན། །དངོས་མེད་མཉམ་མཛེས་འདོད་དོན་རྣམས། །གསང་སྔགས་མགོན་འདི་བརྗོད་
པས་སྩལ། །མུ་སྟེགས་བདག་དང་སྲོག་གང་ཟག །གཙོ་བོ་སྐྱེས་བུ་ཁྱབ་གནས་པས། །འཁོར་བ་རྟག་འདོད་ང་རྒྱལ་རྨོངས། །ལོག་པའི་ཞགས་བཅིངས་སྡུག་བསྔལ་བསྐྱེད། །བདག་མེད་སྲོག་མེད་སེམས་
ཅན་མེད། །བྱེད་པོ་མེད་ཅིང་གཙོ་བོ་མེད། །ཁྱབ་གནས་མེད་ཅིང་དངོས་པོ་མེད། །རྫས་ལ་རྫོགས་པའི་རང་བཞིན་མེད། །ལོག་རྟོག་སྲིད་འཆིང་ཞགས་བཅད་ཕྱིར། །དངོས་མེད་སྣ་ཚོགས་གཟུགས་བསྒོམ་པས། །
དངོས་གྲོལ་སྟོང་ཉིད་གོ་འཕང་འཐོབ། །ཕྱི་ནང་ཁྱད་པར་དེར་གོམས་པའོ། །དབུ་བ་ཆུ་བུར་སྒྱུ་འདྲར་བསྒོམ། །སྟོང་ཉིད་ལས་ལྡང་ཏིང་འཛིན་གྱིས། །རྣམ་རྟོག་སྡིག་བཅིངས་ལས་གྲོལ་ནས། །འཆི་མེད་ཡེ་ཤེས་གོ་འཕང་
འཐོབ། །ཕུང་པོ་ཁམས་དང་སྐྱེ་མཆེད་མེད། །ཀུན་གཞི་མེད་དེ་གང་ཟག་མེད། །གཟུང་འཛིན་མེད་དེ་བཅིངས་མེད་པར། །རྒྱལ་བ་རྣམས་ཀྱིས་རྟག་ཏུ་བཤད། །ཀུན་མེད་ཀུན་བྲལ་ཀུན་སྤངས་པའི། །སྟོང་ཉིད་བྱང་
སེམས་རྒྱུ་འདྲ་བར། །བག་ཡོད་པས་ནི་རྟག་བསྒོམས་ན། །བྱང་ཆུབ་སེམས་ཀྱི་མྱུ་གུ་འཆར། །ཡིད་བཞིན་ནོར་འདྲ་རྫུ་འཕྲུལ་ཆེ། །མཁའ་ལྟར་གོས་པ་མེད་པའི་སྐུ། །སྔགས་སྤྱོད་བྱང་ཆུབ་སེམས་དཔའ་ཡིས། །བྱང་
ཆུབ་སེམས་ཀྱི་སྒོམ་པ་འཐོབ། །ངོ་མཚར་གསུངས་ཏེ་ཐོས་མ་ཐག །ཁྲོ་བོ་རྣམས་ཀྱི་གཙོ་ལ་བསྟོད། །རྟག་ཏུ་དག་ཅིང་དྲི་མེད་པ། །རྣམ་རྟོག་རྒྱུན་འགག་ཀུན་རྟོག་མེད། །བརྟག་རྟོག་མེད་ལ་ཞུགས་པ་ཡི། །
<pb id="98.114b"/>
དཔའ་བོ་ཆེན་པོ་ཕྱག་འཚལ་བསྟོད། །ཆོས་ཀུན་གཡོ་བ་མེད་པ་ཁྱོད། །སྤྱོད་ཡུལ་ཀུན་དུ་ལེགས་སྦྱར་བས། །ཀུན་མཁྱེན་གཡོ་བ་མེད་པ་རྟག །རང་བཞིན་སྤྲོས་བྲལ་ཁྱོད་ཕྱག་འཚལ། །སེམས་ཅན་སྣ་ཚོགས་ཕན་
དོན་དུ། །མཛད་སྤྱོད་སྣ་ཚོགས་གསུང་པའོ། །དག་པའི་ལམ་རྣམ་ཡང་དག་འབྱུང་། །རྣམ་དག་སེམས་ལ་ཕྱག་འཚལ་བསྟོད། །མུན་པ་ཕྲ་རབ་རྡུལ་སྤངས་བའི། །སྤྲིན་བྲལ་ནམ་མཁའ་དག་པ་ལྟར། །མགོན་པོ་ཁྱོད་སྐུ་
ཤེལ་སྒོང་ལྟར། །ཀུན་རྟོག་སྤངས་ལ་ཕྱག་འཚལ་བསྟོད། །སྤྲོས་མེད་ནམ་མཁའ་ལྟ་བུ་ལ། །དངོས་པོ་ཐམས་ཅད་དང་བྲལ་བས། །ཕུང་ཁམས་སྐྱེ་མཆེད་ཤིན་དུ་དག །ཡེ་ཤེས་རྒྱ་མཚོ་ཕྱག་འཚལ་བསྟོད། །མཁའ་ལ་འཇའ་ཤར་
སྣ་ཚོགས་ལྟར། །གཙོ་ཁྱོད་དག་པའི་སེམས་ཅན་གཟིགས། །ངན་འགྲོ་ཀུན་སྒྲོལ་དཔའ་ཆེན་འཁྲུངས། །གོ་ཆ་ཆེན་པོ་ཕྱག་འཚལ་བསྟོད། །ཆོས་ཉིད་ལས་བྱུང་སྙིང་པོ་ནི། །ཡི་གེ་གཅིག་པ་གཟི་བརྗིད་ཆེ། །སེམས་ཅན་སྡུག་
བསྔལ་ས་གཞི་ལ། །མུན་འཁྲིགས་སེལ་ལ་ཕྱག་འཚལ་བསྟོད། །སྔགས་མཆོག་གཙོ་བོའི་གསང་བ་འདིས། །རྒྱལ་སྲས་ཆོས་འཕེལ་ཤེས་རབ་བསྐྱེད། །བླ་མེད་གོ་འཕང་མྱུར་འགྲོ་གསུངས། །གཙོ་བོ་ཁྱོད་ལ་ཕྱག་འཚལ་བསྟོད། །
དངོས་ཀུན་གྱུར་དང་བཅས་པ་ཡི། །ལས་དང་སྐྱེ་ལས་རྣམ་པར་གྲོལ། །རྒྱལ་བ་རྒྱུ་མེད་བདག་ཉིད་འཁྲུངས། །གཙོ་མཆོག་ཁྱོད་ལ་ཕྱག་འཚལ་བསྟོད། །དངོས་མེད་ཡེ་ཤེས་མེ་ལྕེ་ཡིས། །འདུས་བྱས་རི་བོ་ཀུན་བསྲེགས་ནས། །
ཆོས་དབྱིངས་རང་བཞིན་གཅིག་ཏུ་རྒྱལ། །བླ་མེད་སྐུ་ལ་ཕྱག་འཚལ་བསྟོད། །བསྟོད་པའི་དོན་དེ་ཐུགས་ཆུད་ནས། །འགྲོ་ལ་ཕན་ཕྱིར་ཆོ་ག་གསུངས། །གསང་སྔགས་ལོག་པར་སྤྱོད་པ་དང་། །སེར་སྣ་ལོག་པར་གོམས་པ་ལས། །
འདོད་པས་ནོན་པའི་སེམས་རྟོག་གིས། །སྔགས་པ་ཡི་དགས་གནས་སུ་སྐྱེ། །དང་པོས་མར་མེ་མེ་རྟོག་དང་། །ཞལ་ཟས་གཏོར་མ་ཕྲེང་བ་སོགས། །མཆོད་པའི་རྫས་དང་ཡོ་བྱད་དང་། །མི་ཡི་ལུས་དང་ཁ་ཟས་ལ། །
<pb id="98.115a"/>
འཚེ་ཞིང་སྒྲུབ་པའི་བར་དུ་བཅོད། །མི་སྡུག་ནད་བསྐྱེད་ལོ་རྟོག་འཚེ། །གཉིས་པ་གནོད་སྦྱིན་དྲག་གྱུར་ནས། །ཤ་ཁྲག་ཆང་ལ་སྣོམ་ཞིང་རྒྱུག །ཐོས་སམ་བསྒྲུབ་པའི་བར་གཅོད་ཅིང་། །ནད་བསྐྱེད་ཚེ་ལེན་ལོག་ལྟ་བསྐྱེད། །
རིག་སྔགས་འཆང་གི་གདོན་གཞོམ་ཕྱིར། །སྒྲུབ་པོས་འབད་དེ་སྔགས་བརྗོད་བྱ། །སྔགས་མཐུ་བསྐྱེད་པ་གཏོར་མ་དང་། །སྦྱིན་བསྲེག་ཕྱག་རྒྱ་སྔགས་བཅས་དང་། །མནན་པའི་ལས་ཀྱིས་ནགས་མ་ལྟར། །ཐོགས་པ་མེད་པར་
འཇོམས་པར་འགྱུར། །དེ་དག་བརྟན་བྱེད་ལྷ་ཡིན་ཏེ། །དེ་གསལ་བྱེད་པ་རས་རིས་ཡིན། །དེ་ཀུན་རྣམ་དག་གསོལ་བྱེད་པ། །བྱང་ཆུབ་སེམས་མཆོག་ཞི་བ་ནི། །ལོག་རྟོག་འཁོར་བའི་ཟོ་ཆུན་ལ། །རལ་གྲི་གནོན་པོའི་སྟ་རེ་
ལྟར། །འཕགས་པ་ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་ལས་དེ་བཞིན་ཉིད་ཀྱི་ལེའུ་སྟེ་གཉིས་པའོ།།  །།<head n="2" t="གསུམ་པ་སྔགས་དང་ཕྱག་རྒྱའི་ལེའུ།" type="lewu" zh="91.312"/>དེ་ནས་སྔགས་དང་ཕྱག་རྒྱ་དག །འབྱུང་བར་རབ་ཏུ་བཤད་པར་བྱ། །ན་མཿ། སརྦཱ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་
བྷྱ། སརྦ་ཐ་ཧཱཾ། སྙིང་པོ་དམ་པའོ། །ན་མཿསརྦཱ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ་ཙཎ་ཌ་མ་ཧཱ་རོ་ཥ་ཎ་སྤོ་ཊ་ཡ་ཧཱུཾ། ཊྲ་ཏ་ཧཾ་མཾ་སྙིང་པོའོ། །ན་མཿསརྦཱ་ས་པ་རི་པུ་ར་ཀེ་བྷྱ། སརྦ་ཏ་ཐཱ་ག་ཏེ་བྷྱོཿ སརྦ་ཐཱ་ཧྲ་ཏ་ཨ་མོ་ཀ་
ཙཎ་ཌ་མ་ཧཱ་རོ་ཥ་ཎ་སྥོ་ཊ་ཡ་ཧཱུྃ། ཏྲ་མ་ཡ་ཧཱུྃ། ཊ་ཊ་ཧཾ་མཾ་ཉེ་བའི་སྙིང་པོའོ། །ན་མ་སརྦཱ་པ་རི་པུ་ར་ཀེ་བྷྱ། སརྦ་ཏ་ཐ་ག་ཏེ་བྷྱ། སརྦ་ཐཱ་ཨ་ཙ་ལཱརྒ་ན། ནཊྚ་ནཊྚ། མོཊྚ་མོཊྚ། སཊྚ་སཊྚ། ཏཊྚ་ཏཊྚ། ཏིཥྛ་ཏིཥྛ། ཨཱ་བེ་ཤ་ཨཿམཊྚ། མ་ལ་ཀ །དྷ་ཎ་
དྷ་ན། ཏི་ཎི་ཏི་ཎི། ཁཱ་ད་ཁཱ་ད། བི་གྷ་ནཱན། མཱ་ར་མཱ་ར་དུ་ཥྚན། རཀྵ་རཀྵ་ས་ཏྲཾ། ཀུ་རུ་ཀུ་རུ། ཀི་རི་ཀི་རི། མ་ཧཱ་བི་ཛ་ཡ་བཛྲ་ཕཊ་ཧཱུྃ་ཧཱུྃ་ཧཱུྃ། ཏྲི་བི་ལ་ཏ་ར་ག །ནར་ཏ་ག་ཀ་ཧཾ་ཧཾ་ཧཾ་ཨ་ཙ་ལ། ཏེ་ཙ། ཕཊ་ཕཊ། ཨ་ཧཱུྃ། ཨ་ས་
མཾ་ཏ་ཀ །ཊ་ཊ། མ་ཧཱ་བ་ལ་ས་ཏཱ་མ་ན་ཡ། ཏྲཾ་མཾ་ཧཾ། ཤུ་རྱ་དུ་ལོ་ཀ །དུཥྚ་ན་དུ་བཛྲི་ན་མ་སྭཱ་པྲ་ཏི་ཧ་ཏ་བ་ལེ་བྷྱོ། ཛ་ལ་མ་ཏྲ་ཏ། ཨ་ས་ཏ་ན་མ་སྭཱ་ཧཱ། གསང་བའི་སྙིང་པོའོ། །དེ་ནས་ཕྱག་རྒྱ་སྟངས་སྟབས་ཀྱིས། །
<pb id="98.115b"/>
སྔགས་བརྗོད་པ་ནི་འདིར་གསྲུངས་སོ། །ན་མཿསརྦཱ་ས་པ་རི་པུ་ར་ཀེ་བྷྱཿ སརྦཱ་ཏ་ཐཱ་ག་ཏེ་བྷྱཿ སརྦ་ཐ། ཨོྃ་ཧ་ན་ཧ་ན་མཱ་ར་མཱ་ར་ཡ་ཛྙཱ་ན། ཁཌ་ག་ཧཱུྃ་ཕཊ། རལ་གྲིའི་ཕྱག་རྒྱའི་སྔགས་སོ། །ན་མཿསརྦཱ་ས་པ་
རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐ། ཨོྃ་གྲྀཧྞ་གྲྀཧྞ། ཁཱ་ད་ཁཱ་ད། བ་ཤ་ན། བན་དྷ་བན་དྷ། མ་ཧཱ་ཨདྱ་ཏེ། དྷརྨ་ཏེ་སྭཱ་ཧཱ། ཞགས་པའི་འོ། །ན་མཿསརྦཱ་ས་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་
ཐཱ། ཨོྃ་རཀྵ་རཀྵ། ཧ་ན་ཧ་ན། ཀུཊྚ་ཀུཊྚ། མཱ་ར་ཡ་དུཥྚ་བི་ནཱ་ཡ་ཀཾ་ཧཱུྃ་ཛ་གོ་ཆའི་འོ། །ན་མཿསརྦཱ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐ། ཨོྃ་དྷ་ར་དྷ་ར་བཛྲ་ན་ལི། ཁཌ་ག་པཱ་ཤ་དྷ་ར་སྭཱ་ཧཱ། གཙུག་ཏོར་
གྱི་འོ། །ན་མཿསརྦཱ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོྃ་བྷཉྫ་བན་དྷ་ད་ཧ་པ་ཙ་བྷ་སྨི་ཀུ་རུ་ཀུ་རུ་ཧ་ན་ཧ་ན་བཛྲ། གྲྀཧྞ་གྲྀཧྞ་ཕཊ། ཐོ་བའིའོ། །ན་མཿསརྦཱ་ས་པ་རི་པུ་ར་ཀེ་བྷྱཿ། སརྦ་ཏ་
ཐཱ་ག་ཏེ་བྷྱཿ སརྦ་ཐ། ༀཥྚ་ན་ཏ་མུར་ཏི། ད་ཧ་ད་ཧ། སཱ་དྷ་ཡ་སཱ་དྷ་ཡ། བི་ཛ་ཡ་བི་ཛ་ཡ། བི་ཛ་ཡ་ཀིར་ཏི་སྭཱ་ཧཱ། མགོན་པོའི་ཕྱག་རྒྱའོ། །ན་མཿསརྦཱ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། 
སརྦ་ཐ། ཨོྃ་བྷུ་དྷ་ར་དྷ་ར། ཨ་ཙན་དྱ་བ་ལ་བི་ཀྲ་མ་ཎཾ། བུ་ར་བུ་ས་ལ་ཡ། རཀྵ་རཀྵ་སརྦ་སྭཱ་ཧཱ། རྡོ་བའི་ཕྱག་རྒྱའོ། །ན་མཿསརྦཱ་ས་པ་རི་པུ་ར་ཀེ་བྷྱཿ སརྦ་ཏ་ཐཱ་ག་ཏེ་བྷྱཿ སརྦ་ཐ། ཨོྃ་བཛྲ་ཧྲྀ་ད་ཡ། བཛྲ་
མ་ཏི་གི་སྭཱ་ཧཱ། སྙིང་གའི་ཕྱག་རྒྱའོ། །ན་མཿསརྦཱ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ སརྦ་ཐ། ཨོྃ་ཧཱུྃ་ད་ཧ་ད་ཧ། ཀིན་ཙི་རཱ་ཡ་སི། ཨཱ་ན་ཡ་ཤཱི་གྷྲཾ། རཀྵ་རཀྵ། བན་དྷ་བན་དྷ། དུཥྚཾ། 
ད་མ་ད་མ་སྭཱ་ཧཱ། ཕྱོགས་བཅིང་པའོ། །ན་མཿསརྦ་ས་པ་རི་པུ་ར་ཀེ་བྷྱཿ སརྦ་ཏ་ཐཱ་ག་ཏེ་བྷྱཿ སརྦ་ཐ། ཨོྃ་དུ་ན་དུ་ན་མ་ཧཱ་པཱ་ཤ་ཁཌ་ག་དྷ་ར། ས་པ་རི་པུ་ར་ཀེ་སྭཱ་ཧཱ། བཀའ་རྟགས་ཀྱིའོ། །ན་མཿ
<pb id="98.116a"/>
སརྦཱ་ས་བ་རི་པུྰ་ར་ཀེ་བྷྱཿ སརྦ་ཏ་ཐཱ་ག་ཏེ་བྷྱཿ སརྦ་ཐ། ཨོྃ་ག་ག་ན་གན་དོད་བྷ་བ། མ་ཧཱ་ས་མ་ཡ། པ་རི་པུ་ར་ཀེ་སྭཱ་ཧཱ། གྲིའི་ཕྱག་རྒྱའོ། །ན་མཿསརྦཱ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། 
སརྦ་ཐ། ཨོྃ་བི་ཤུད་དྷ་ཛྙཱ་ན་རཱ་ཛི་སཾ་བྷ་བེ་ག་ག་ནཱ་ནཾ་ཧཱ་སྭཱ་ཧཱ། མ་མོའི་ཕྱག་རྒྱའོ། །ན་མཿསརྦ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐ། ཨོྃ་ཤུད་དྷ་དྷརྨ་ཏེ། ཤུད་དྷ་ཤུད་དྷ། གྲྀཧྞ་གྲྀཧྞ། སརྦཱ་ས་པ་རི་པུ་ར་
ཀེ་བྷྱཿསྭཱ་ཧཱ། གཏོར་མའི་ཕྱག་རྒྱའོ། །ན་མཿསརྦ་ས་པ་རི་པཱུ་ར་ཀེ་བྷྱཿ སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོྃ་ཤུད་དྷ་མ་ཧཱ་ཛྙཱ་ན་སྭ་བྷ་གེ་ཏིཥྛ་ཏིཥྛ། མ་ཧཱ་ན་ཡེ་སྭཱ་ཧཱ། བདུག་པའི་འོ། །ན་མཿསརྦཱ་ས་པ་རི་པུ་ར་ཀེ་
བྷྱཿ། སརྦ་ཏ་ཐ་ག་ཏེ་བྷྱཿ། སརྦ་ཐཱ། ཨོྃ་ག་ག་ན་བི་ཀྲཱན་ཏ་གཱ་མ་ནི་མ་དཱ་ཤུད་དྷ་ཡེ་སྭཱ་ཧཱ། མེ་ཏོག་གིའོ། །ན་མཿསརྦ་ས་པ་རི་པུ་ར་ཀེ་བྷྱ། སརྦ་ཏ་ཐཱ་ག་ཏེ་བྷྱཿ སརྦ་ཐཱ། ཨོྃ་ཧ་ན་ཧ་ན། པ་ར་མ་བི་ཤུདྷེ། དྷརྨ་
ན་ཡ་པ་རི་པུ་ར་ཀེ་བྷྱཿསྭཱ་ཧཱ། ཞལ་ཟས་ཀྱིའོ། །ན་མཿསརྦ་ས་པ་རི་པུ་ར་ཀེ་བྷྱཿ སརྦ་ཏ་ཐ་ག་ཏེ་བྷྱཿ། སརྦ་ཐ། ཨོྃ་ཨ་པྲ་ཏི་དི་དོན་དྱ་ཏ། ད་མ་ད་མ། སརྦ་ཐཱ། ས་པ་རི་པུ་ར་ཀེ་བྷྱ་སྭཱ་ཧཱ། དཔའ་བོ་སྤྱན་དྲང་བའི་
འོ། །ན་མཿསརྦ་ས་པ་རི་པུ་ར་ཀེ་བྷྱཿ། སརྦ་ཏ་ཐ་ག་ཏེ་བྷྱཿ སརྦ་ཐཱ། ཨོྃ་བྀ་ཤུད་དྷ་བི་ཤུད་དྷ། ས་ཀྲ་སྭ་བྷ་བེ་ཨཱ་ན་ཡ། མ་ཧཱ་ན་ཡེ་སྭཱ་ཧཱ། བྱང་ཆུབ་སེམས་དཔའ་སྤྱན་དྲང་བའོ། །ན་མཿསརྦཱ་ས་པ་རི་པུ་
ར་ཀེ་བྷྱཿ། སརྦ་ཏ་ཐ་ག་ཏེ་བྷྱཿ སརྦ་ཐཱ། ཨོྃ་བི་ཤུད་དྷ་སྭཱ་ཧཱ། ཧ་ན་ཧ་ན། ད་མ་ད་མ། མ་ཧཱ་ན་ཡེ་སྭཱ་ཧཱ། ཉན་ཐོས་སྤྱན་དྲང་བའི་འོ། །ན་མཿསརྦཱ་ས་པ་རི་པུ་ར་ཀེ་བྷྱཿ སརྦ་ཏ་ཐཱ་ག་ཏེ་བྷྱ། སརྦ་ཐཱ། ཨོྃ་བཛྲཱ་ཀར་
ཥཱ་ཡ། ཤཱི་གྷྲཾ། ད་ཧ་ད་ཧ། པ་ཙ་པ་ཙ། མ་ཧཱ་པ་རི་ཝཱ་ར་སྭཱ་ཧཱ། ཕོ་ཉ་ཕོ་མོ་སྤྱན་དྲང་བའོ། །ན་མ། སརྦ་ས་པ་རི་པུ་ར་ཀེ་བྷྱཿསརྦ་ཏ་ཐ་ག་ཏེ་བྷྱཿ། སརྦ་ཐ། ཨོྃ་མ་ཐཱ་མ་ཐཱ། ཨཱ་ན་ཡ་ཨཱ་ན་ཡ།
<pb id="98.116b"/>
པྲ་བེ་ཤ་ཡ། པྲ་བེ་ཤ་ཡ། སརྦ་ཏ་ཐཱ་ག་ཏ་སརྦ་དེ་བེ་ཏ་མ་ཏ་མ། མ་ཧཱ་ན་ཡ་པ་རི་ཝ་རི་ཧཱུྃ་སྭཱ་ཧཱ། འཇིག་རྟེན་པ་རྣམས་སྤྱན་དྲང་བའོ། །ན་མཿསརྦ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ སརྦ་ཐ། ཨོྃ་
ས་དྱ་ས་དྱ། མ་ཧཱ་སཱ་དྷྱ་ཡ། ད་མ་ད་མ། མ་ཧཱ་ད་མ། ཨཱ་ཀར་ཥཱ་ཡ་ཨཱ་ཀར་ཥཱ་ཡ། ཨ་དྱ་བ་མ་ཧཱ་ན་ཡ་ཤུད་དྷེ་སྭཱ་ཧཱ། དྲང་སྲོང་སྤྱན་དྲང་བའོ། །ན་མཿསརྦ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོྃ་ཛ་ཡ་
ཛ་ཡ། བི་ཛ་ཡ་བི་ཛ་ཡ། མ་ཧཱ་ས་དྱ་བ་ཏི་ནི། སརྦ་ཧཱེ་ཏེ་སྭཱ་ཧཱ། སྲིང་མོ་རྣམས་སྤྱན་དྲང་བའོ། །ན་མཿསརྦ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ སརྦ་ཐཱ། ཨོྃ་ཧྲི་ཧཱ་དཱ། མ་ཐ་མ་ཐ། ད་མ་ད་མ། ད་ན་ད་ན། མ་
ཧ་ན་ཡེ། མ་ར་མ་ར། ཧ་སྭཱ་ཧཱ། མ་མོ་རྣམས་སྤྱན་དྲང་བའོ། །ན་མཿསརྦ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱ། སརྦ་ཐཱ། ཨོྃ་ད་ན་བཛྲ་ཧཱུྃ་ཕཊ། སརྦ་དུཥྚ་གྲ་དཾ། མ་ཐ་མ་ཐ། བྷཉྫ་བྷཉྫ། སརྦ་བིགྷྣ། ད་མ་
ད་མ། སརྦ་དུཥྚཾ་ཨོྃ་ཧཱུྃ་ཕཊ་སྭཱ་ཧཱ། རྐང་སྟབས་ཚམ་ངམ་གྱི་སྔགས་སོ། །ན་མཿསརྦཱ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོྃ་ཨཱ་ཧཱུཾ། ཨཱ་ཀཱ་ཤ་ག་ག་ན་སྥ་ར་ཎ་ཁཾ་སྭཱ་ཧཱ། འོ་ཐུག་འཁུར་བ་
འབྲུ་སྣ་ཚོགས། །སྤོས་དང་མེ་ཏོག་ལ་སོགས་པ། །ཅི་འབྱོར་འབྱོར་པའི་གཏོར་མ་ནི། །སྔགས་དེས་སྤྲོ་ཞིང་སྤེལ་བར་བྱ། །ན་མཿསརྦཱ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོྃ་སྭ་བྷ་བ་སརྦ་ཐ་
བྷྱཾ་བཱཾ་སྭཱ་ཧཱ། ན་མཿསརྦ་ས་པ་རི་པུ་ར་ཀེ་བྷྱཿ། སརྦ་ཏ་ཐ་ག་ཏེ་བྷྱཿ སརྦ་ཐ། ཨོྃ་ལ་བ་དྷེ་སརྦ་ག་ག་ན་ལ་བ་དྷ་ཡ་སྭཱ་ཧཱ། ན་མཿསརྦ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོྃ་སརྦ་སིད་དྷི་དྭ་མི་ཧཾ་སྭཱ་ཧཱ། བྱིན་བརླབས་
བཞིན་དུ་བསྒྱུར་བ་དང་། །ཀུན་གྱིས་ཐིམ་པར་བྱ་བ་དང་། །འདོད་པའི་ལས་རྣམས་གང་དང་གང་། །གྲུབ་པར་བྱ་བའི་སྔགས་ཡིན་ནོ། །གཟའ་ཆེན་བརྒྱད་དང་རྒྱུ་སྐར་དང་། །ཉི་ཤུ་རྩ་བརྒྱད་རྣམས་ཀྱི་སྔགས། །ན་མཿསརྦ་ས་བ་
<pb id="98.117a"/>
རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨཱ་དི་ཏྱ། སོ་མ་ཨཾ་གཱ་ར་བུདྷཿ། བྲྀ་ཧསྤ་ཏི། ཤུ་ཀྲ་ཤ་ན་ཤྩ་ར་རཱ་ཧུཿ ཀེ་ཏུ། ཀྲིཏྟི་ཀ། རོ་ཧི་ཎཱི། མྲི་ག་ཤི་རཱཿ ཨཱར་ཏྲ་པུ་ནར་བ་སུ། སུ་ཥྱ་ཨ་ཤླེ་ཥཱ། མ་གྷ་པུརྦཱ་ཕལ་གུ་ཎི་ཨུཏ་ཏ་
ར་ཕལ་གུ་ཎི། ཧསྟ། ཙི་ཏྲ་སྭ་སྟི། བི་ཤཱ་ཁཱ། ཨ་ནུ་རཱ་དྷ། ཛེཥྛ་མུ་ལ། པུ་རཱ་ཥ་ཌྷ། ཨུ་ཏ་ཏ་ར་ཥཱ་ཌྷཱ་ཤྲ་བ་ཎཱ་ཨ་བྷི་ཛི་ཏ། ཤཏ་བྷི་ཥ། དྷ་ནིཥྛ། པུརྦ་བྷ་དྲ་བ་དཱ། ཨུཏ་ཏ་ར་བྷ་དཱ། རཻ་བ་ཏི། ཨ་ཤྭ་ནི། བྷ་ར་ནཱི། ཨོྃ་དང་སྭཱ་ཧཱར་བཅས་པ་ནྀ། །རང་རང་
སྙིང་པོའི་སྔགས་ཡིན་ཏེ། །གང་འདོད་ལས་ཀྱང་སྦྱར་བར་བྱ། །མཆོད་པའི་རིགས་ཀྱང་ཐ་དད་བྱ། །ན་མཿས་མན་ཏ་ཀཱ་ཡ་བཱཀ་ཙི་ཏྟ་བཛྲཱ་ཎཱཾ། ཨོྃ་ཨ་ཙ་ལ་ཀ་ཎ་ཙཎ་ཌ་མ་ཧཱ་རོ་ཥ་ན་སྥོ་ཊ་ཡ་ཏྲ་ཀ་ཁ་ཧཾ་མཾ། ན་མཿས་མན་ཏ་ཀཱ་
ཡ་བཱཀ་ཙི་ཏྟ་བཛྲཱ་ཎཱཾ། ཨོྃ་བཛྲ་ཀ་བ་ཙ་དུཾ་བཾ། ཨོྃ་ན་མཿསརྦ་ཏ་ཐཱ་ག་ཏེ་བྷྱཿ། སརྦ་བྡ་ཡ་བི་ག་ཏེ་བྷྱཿ། བི་ཤ་མུ་ཁེ་བྷྱཿ། སརྦ་ཐ་ཁཾ་རཀྵ། མ་ཧཱ་བ་ལི། སརྦྦ་ཏ་ཐཱ་ག་ཏེ་པུ་ནྱ་ནི་རྫ་ཏེ་ཧཱུྃ་ཧཱུྃ་ཏྲ་ཐཱ་ཨ་པྲ་ཏི་ཧ་ཏེ་སྭཱ་ཧཱ། ཁྲོ་བོ་སྤྱན་གཅིག་
དྲག་ཤུལ་ཅན། །བསྲུང་དང་བཅས་པར་མཆོད་པ་དང་། །སྔགས་བཟླས་དངོས་གྲུབ་བླངས་པས་འགྲུབ། །ཅི་འདོད་ལས་ལ་ཆོ་གས་སྦྱར། །ལག་གཡས་གུང་མཛུབ་གཤིབས་ཏེ་བརྐྱང་། །སྲིན་ལག་མཐེ་ཆུང་མཐེ་བོས་
མནན། །ཤུགས་དྲངས་ཚུལ་ཕྱུང་མཁའ་ལ་སྦྱར། །རལ་གྲི་ཕྱག་རྒྱས་བདུད་ཚོགས་འཇོམས། །གཡོན་པ་ཁུ་ཚུར་སྡིགས་མཛུབ་བསྒྲེང་། །སླར་བསྒྱུར་བྱེད་པ་ཞགས་པའི་རྒྱ། །གུང་མོ་མཐེའུ་ཆུང་སོ་སོར་སྤྲད། །འཛུབ་
མོ་མིང་མེད་ནང་དུ་དགུག །མཐེ་བོ་གཤིབས་པ་གུང་འགྲམ་སྦྱར། །སྙིང་ག་བཀོད་དེ་གོ་ཆའི་རྒྱན། །སོར་འཁྱུད་ཁུ་ཚུར་ནང་དུ་བསྡམ། །མཐེབ་གཉིས་ཅུང་བསྒྱུར་མགོ་ཐོད་རྒྱ། །གཡོན་པའི་ཁུ་ཚུར་མཐེ་བོ་ནི། །གཡས་
པའི་ཁུ་ཚུར་ནང་བཅུག་ནས། །མཐེ་བོང་གཡས་བསྒྲེང་ཐོ་བའི་རྒྱ། །ཕྱོགས་བཅུར་བརྡུངས་པ་ལྟར་བྱའོ། །གཡས་པ་ཁུ་ཚུར་གུང་མོ་བསྒྲེང་། །སྤྱི་གཙུག་ཕྱག་རྒྱ་བཙུག་ཏུ་བཞག །གཡོན་པ་ཁུ་ཚུར་གུང་
<pb id="98.117b"/>
མཛུབ་བསྒྲེང་། །བཀའ་རྟགས་ཕྱག་རྒྱ་རྟག་ཏུ་ཕྱར། །ཁུ་ཚུར་གཉིས་གཤིབས་ལྟོ་སྦྱར་བ། །རྡོ་བ་ལྟ་བུའི་ཕྱག་རྒྱའོ། །གཡས་པའི་ཁུ་ཚུར་སྙིང་གར་གཞག །སྙིང་ག་བརྒྱན་པའི་ཕྱག་རྒྱའོ། །ལག་
གཉིས་སོར་མོ་སོ་སོར་བརྐྱང་། །ཕྱོགས་བཅུ་བའི་ཕྱག་རྒྱའོ། །ལག་སྦྱར་གུང་གཉིས་ནང་བཅུག་པ། །དྲི་ཡི་ཕྱག་རྒྱར་བཤར་པའོ། །ཁུ་ཚུར་རྒྱབ་སྤྲད་གུང་མཐེ་བོང་། །མཐེ་བོང་གུང་མཛུབ་སྤྲད་དང་འཁྱུད། །གཏོར་མ་སྦྱིན་
པའི་ཕྱག་རྒྱའོ། །ཐལ་མོ་ཁོང་སྟོང་ཤུབས་ལྟར་གདོན། །བདུག་སྤོས་འབུལ་བའི་ཕྱག་རྒྱའོ། །ལག་གཉིས་སོ་སོར་གུང་སྲིན་བཀུག །མཐེབ་མནན་བཞག་བརྐྱང་མེ་ཏོག་རྒྱ། །ཐལ་སྦྱར་གུང་སྲིན་མཛུབ་མོ་
བཀུག །མཐེའུ་ཆུང་མཐེབ་བརྐྱང་ཞལ་ཟས་རྒྱ། །སྐྱིལ་དཀྲུང་འདུག་སྟེ་སྙིམ་པ་ཟེད། །མཐེ་བོ་གཉིས་ནི་ནང་དུ་བཀུག །སོར་གཤིབས་ནས་གཡབ་བྱེད་པ་ནི། །དཔའ་བོ་གཙོ་བོ་སྤྱན་དྲང་རྒྱ། །ཐལ་སྦྱར་མཛུབ་བཀུག་མཐེ་
བོས་མནན། །བྱང་ཆུབ་སེམས་ཚོགས་འགུགས་པའྀ་རྒྱ། །སྙིམ་བསྐྱེད་མཐེའུ་ཆུང་བཤིབས་ཏེ་བརྐྱང་། །ལྷག་མ་བརྒྱད་པ་སོ་སོར་གུག །ཉན་ཐོས་རང་རྒྱལ་རྫུ་འཕྲུལ་ཅན། །མ་ལུས་ཐམས་ཅད་འགུགས་པའི་རྒྱ། །
ཁུ་ཚུར་གཡས་པ་གཡོན་སྟེངས་བཞག །མཛུབ་གཉིས་གརྐྱང་སྟེ་སོ་སོར་དགུག །ཅུང་ཟད་བསྐྱེད་པར་བྱེད་པ་ནི། །ཕོ་ཉ་ཕོ་མོ་འགུགས་པའི་རྒྱ། །ཁུ་ཚུར་རྒྱབ་སྤྲད་གུང་མཛུབ་ནི། །སོ་སོར་དྲང་པོར་གཤིབས་ཏེ་བརྐྱང་། །
མཐེབ་གཉིས་ཅུང་ཟད་སྤྲད་དེ་དགུག །འཇིག་རྟེན་པ་རྣམས་འགུགས་པའི་རྒྱ། །གཡོན་མིན་གཡས་པས་དེ་ལྟར་བྱ། །བརྟུལ་ཞུགས་དྲང་སྲོང་དགུག་པའི་རྒྱ། །གཡོན་པ་ཁུར་ཚུར་གུང་མོ་བསྒྲེང་། །དངོས་གྲུབ་སྲིང་མོ་འགུག་
པའི་རྒྱ། །ལག་གཡས་བཀན་ཏེ་བརྐྱང་ནས་ཀྱང་། །མཐེ་བོས་མཛུབ་མནན་གསུམ་པོ་གཡབ། །མ་བདུན་ལ་སོགས་མ་མོ་རྣམས། །ལས་ཀྱི་དུས་སུ་འགུགས་པར་འགྱུར། །རེས་ཀྱིས་བཏེག་ཅིང་དྲང་པོ་ཡི། །
<pb id="98.118a"/>
པུས་མོ་དག་ལ་རྐང་མཐིལ་སྦྱར། །སྤྱི་བོར་མེ་ཏོག་ཐལ་སྦྱར་ཡང་། །ཕྱོགས་དེར་གཡོབ་ཅིང་འབྲི་ཚུགས་ལྟ། །ཟླུམ་པའི་སྟབས་ཀྱིས་འདི་ཀུན་གྱིས། །བགེགས་ཚོགས་འཇོམས་ཤིང་རྣལ་འབྱོར་བསྲུང་། །
ལག་པ་གཡས་ནི་གྱེན་དུ་བརྐྱང་། །གཡོན་པ་སྙིང་གར་སྡིགས་མཛུབ་སྟེ། །རྐང་གཉིས་སྤྲད་ནས་རྟིང་པ་རྡེབས། །ཧཱུྃ་བརྗོད་དྲག་སྐད་མདུན་དུ་ལྟ། །ས་གསུམ་གཡོ་བྱེད་ཟླ་གམ་སྟབས། །རྐང་
གཡོན་བརྐྱང་བའི་སྟབས་དང་ནི། །ཧ་ཧ་བརྗོད་ཅིང་ཞབས་རྒྱ་བཅིང་། །ཕན་ཚུན་བསྣོལ་ནས་བགེག་ལ་བསྣུན། །འཁོར་ལོ་ཕྱག་རྒྱ་ཕྱེ་མར་བྱ། །རྐང་གཡས་བརྐྱང་བའི་སྟབས་དང་ནི། །རྡོ་རྗེ་ཐལ་མོ་མཁའ་
ལ་བསྣུན། །ཁྲོ་གཉིས་མིག་ཅན་མ་མཆུ་མནན། །ཡན་ལག་གཉིས་གཉིས་མེ་ལྟར་སྤྲད། །རྐང་པ་མཉམ་སྟབས་ཧཱུཾ་སྒྲ་ཅན། །ལག་གཉིས་སྡིགས་མཛུབ་ཕྱག་རྒྱའོ། །
རྐང་གཉིས་མཉམ་དུ་བཞགས་པ་ལས། །གཡས་ཀྱི་གཡོན་བསྐོར་ལྟེ་བ་ཡིན། །མདུན་དུ་གཡས་ཏེ་རྒྱབ་དུ་གཡོན། །གྱ་ཚོམ་གསུམ་གསུམ་མནན་པ་ནི། །རྩེ་གསུམ་ཡིན་ཏེ་རྩེ་གསུམ་རྒྱ། །
ལག་པ་སྟེང་བརྐྱང་དབྱིག་བསྒྲེང་ལྟར། །བགེགས་ལ་བསྣུན་ཞིང་འབྲི་ཚུགས་བལྟ། །གཡས་སུ་ཐོ་བ་ཧཱུཾ་བརྗོད་བརྡེག །གཡོན་པ་སྙིང་གའི་སྡིགས་མཛུབ་སྟེ། །གཉིས་ཀ་བགྲད་པ་འཁོར་ལོ་བྱ། །
གནུབ་བལྟས་རྐང་པ་མཉམ་བཞག་ནས། །མདུན་གཡས་རྒྱབ་དང་གཡོན་ཕྱོགས་སུ། །གཡོན་པས་བགེག་གསུམ་མནན་བྱ་ཞིང་། །རིམ་པས་མེ་དང་རལ་གྲི་དང་། །སྡིགས་མཛུབ་ཞགས་པ་ཕྱོག་བཞིར་
བཅིང་། །ཧ་ཧཱུྃ་དྲག་བརྗོད་བརྗིད་གནོན་རྒྱ། །རྐང་གཉིས་པུས་འཁྱུད་ལག་པ་གཉིས། །གྲུབ་མོ་བསྒྱུར་ན་ཐིག་གིས་མནན། །བགེགས་བསྐྲད་ཕྱིར་ནི་འབྲུ་ཚུགས་བལྟ། །རྩེ་གཅིག་རྡོ་རྗེ་སྟབསུ་བཅད། །
<pb id="98.118b"/>
རྐང་པ་གཡས་གཡོན་རེས་ཀྱི་བསྐོར། །ལྷོ་བྱང་གཡོན་ཏེ་ཤར་ནུབ་གཡས། །བརྐྱང་ཞིང་དྲག་དུ་བརྡབ་པར་བྱ། །རྒྱབ་ནས་དྲང་དང་ཐོ་བ་དང་། །རྡོ་རྗེ་དང་ནི་ཞགས་པའི་རྒྱ། །ཕྱོགས་བཞིར་བྱ་སྟེ་འཁོར་ལོ་སྟབ། །
ཕྱག་རྒྱ་དང་ནི་སྟང་སྟབས་ཀྱིས། །ཕྱོག་སྐྱོང་རྣམས་ཀྱང་སྒྲག་བྱེད་ན། །འབྱུང་པོའི་ཚོགས་འཇོམ་སྨོས་ཅིང་དགོས། །ཐམས་ཅད་དབང་དུ་སྡུད་པར་བྱེད། །དེ་ནས་ཕྱོགས་བཅུ་བཅིང་བ་ཡི། །
རྐང་སྟབས་ཁྱད་པར་བཤད་པར་བྱ། །ཤར་དུ་རྐང་པ་མཉམ་པ་ཡིས། །རྡོ་རྗེ་ཐལ་མོ་གྱེན་དུ་བརྡེག །ལྷོར་ནི་རྐང་རྟིང་སྤྲད་དེ་གདང་། །ཧཱུྃ་སྒྲོགས་ཐལ་མོ་མདུན་རྒྱབ་སྦྱར། །ནུབ་དུ་རྐང་སྤྲད་ལག་
པ་གཉིས། །སོ་སོར་སྡིགས་མཛུབ་གྱེན་དུ་བརྐྱང་། །བྱང་དུ་རལ་གྲིའི་ཕྱག་རྒྱ་དང་། །རྐང་པ་ཡ་གཅིག་ས་ལ་བསྒྲེང་། །ཁུ་ཚུར་མཛུབ་སྦྱར་དཔྲལ་བར་བཟློག །ཀང་གཉིས་མཉམ་བྱས་རེས་ཀྱིས་ཕྱར། །
མཆེ་གཙིགས་ཧཱུྃ་སྒྲོགས་ཁྲོ་གཉེར་བལྟ། །བྱང་ཤར་ཐིག་ལེར་གྲགས་པའི་རྒྱ། །ཁུ་ཚུར་མཐེའུ་ཆུང་མཆེ་བའི་རྒྱ། །རྐང་པ་རེས་བཏེག་ཤར་ལྷོར་ཕྱེ། །ལྷོ་ནུབ་རྐང་གཉིས་རེས་ཀྱིས་བརྡབ། །ཞགས་
པས་འདེབས་དང་རལ་གྲིས་གཅོད། །ནུབ་བྱང་རྐང་གཉིས་བརྡབ་པ་དང་། །ལག་གཉིས་འཐེབ་སྤྲད་འཁོར་ལོ་བསྐོར། །ཡང་ན་ཚེ་གཅིག་ཕྱག་རྒྱས་གདབ། །སྟང་སྟབས་ཐམས་ཅད་ཧ་ཧཱུྃ་སྒྲོགས། །དེ་ནས་
རིག་སྔགས་བཟློག་པ་ཡི། །ཕྱག་རྒྱ་ཆོ་ག་བཤད་པར་བྱ། །ཁུ་ཚུག་གུང་མོ་བརྐྱང་རྩེ་སྤྲད། །མཛུབ་གཉིས་དེ་ཡི་འགྲམ་དུ་བཅང་། །སྔགས་དང་ཕྱག་རྒྱ་ཐམས་ཅད་ཀྱིས། །ལྷ་ཀླུ་སྲིན་པོ་གནོད་སྦྱིན་དང་། །
མཁའ་འགྲོ་འབྱུང་པོ་མི་མ་ཡིན། །གསོད་དང་སྐྲོད་དེ་མེ་ལྟར་མཛད། །འཕག་པ་ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་ལས་སྔགས་དང་ཕྱག་རྒྱའི་ལེའུ་སྟེ་གསུམ་པའོ།།  །།
<pb id="98.119a"/>
<head n="2" t="བཞི་པ་བྲིས་སྐུའི་ལེའུ།" type="lewu" zh="91.320"/>བླ་ན་མེད་པའི་རས་རིས་སྐུ། །ཆོ་ག་དེ་ནས་བཤད་པར་བྱ། །བྲིས་སྐུ་འདོད་པས་ཐམས་ཅད་དུ། །དགེ་བའི་རས་བཟངས་བཙལ་ནས་ཀྱང་། །བཀྲུས་ཏེ་སྔགས་ཀྱིས་བསྲུང་བྱས་ལ། །ངུར་
སྨྲིག་ཏུ་ནི་བསྒྱུར་བར་བྱ། །རྒྱུད་བཟངས་དལ་ཞིང་དུལ་བག་ཡོད། །ཆོས་ཐོས་རི་མོ་མཁས་ལ་བསྒྲིན། །སྲེད་ཆུང་ཡིད་གཞུངས་ཁྲོ་མེད་པས། །སེན་རྩི་ཤུན་ཀན་ཚ་ལ་སྦྱར། །སྤངས་དང་མུ་ཟི་ཀྲན་ལྟར་ལྗང་། །
བ་བླ་ཀྲ་ཏྀ་སླ་ན་སེར། །ལི་ཁྲི་སྒོ་ང་མཚལ་སྤགས་དམར། །རམས་དང་མཐིང་ཤུག་བྲུ་ནིར་སྔོ། །སྦྱིག་དང་ཨཉྫ་ནག་པོ་སྟེ། །ཤེ་ཏྭྭ་དག་ཀྱང་དཀར་པོར་འགྱུར། །ས་སྣོད་སོ་བཏང་སྐགས་སྙིག་བྱུག །པིར་འཇམ་
རབ་འབྲིང་ཐ་མ་བྲི། །རྒྱལ་དང་ས་རི་ནམ་གྲུ་དང་། །སྣྲོན་སྣྲུམས་སྨིན་དྲུག་ལྷ་མཚམས་ཤིས། །དེ་ནས་ཡང་དག་རབ་བཤད་པ། །ཐུབ་པའི་དགེ་བ་རས་རིས་ལ། །དབུས་སུ་བྱང་ཆུབ་ཤིང་མཆོག་དྲུང་། །གསེར་
མདོག་འཁོར་ལོ་སྒྱུར་བའི་ཆས། །ཆོས་འཆད་ཕྱག་རྒྱ་ངུར་སྨྲིག་མནབས། །ལོགས་སུ་འདབ་བཟངས་རྒྱལ་པོ་གཉིས། །སྙིམ་པ་མེ་ཏོག་བཀང་བའི་གཟུགས། །གཡས་སུ་འཇིག་རྟེན་དབང་པོ་དཀར། །ངུར་སྨྲིག་གྱོན་པས་
ཐལ་མོ་སྦྱར། །དེ་ཡི་ཞབས་སུ་མི་གཡོ་བ། །སྤྱན་གསུམ་ཁྲོས་པ་ཀླུ་ཡི་བརྒྱན། །ན་རའི་སྟོད་གཡོག་སྟག་སྨད་དཀྲིས། །རིན་ཆེན་རྒྱན་ཅན་དོ་ཀེར་ཅན། །རྡོ་བ་དམར་པོའི་ཁྲི་སྟེངས་ན། །རལ་གྲི་དང་ནི་ཞགས་པ་དང་། །གཡོན་པ་
ཅུང་ཟད་བརྐྱང་སྟེ་བཞེངས། །གཙོ་བོའི་གཡོན་གྱི་ཕྱོག་ཆ་ལ། །རྡོ་རྗེ་འཛིན་སྔོ་ངུར་སྨྲིག་ཅན། །རྡོ་རྗེ་དང་ནི་ཞག་པ་འཆང་། །དེ་ཡི་འོག་ཏུ་སྒྲུབ་པོ་ནི། །པུས་བཙུག་སྤོས་ཀྱི་ཁང་བུ་འཛིན། །གཙོ་བོ་ཞབས་སུ་ཁྲོ་བོ་ཆེ། །ནག་པོ་
ཁམས་གསུམ་བརྟན་པ་ཡི། །ལག་གཉིས་རིན་ཆེན་ཁྲི་ལ་བཏེག །གཙོ་བོའི་སྣ་ཚོགས་པད་མ་སྟེ། །མཇིག་རྟེན་དབང་དང་ཁྲོ་བོ་ཡི། །རྡོ་རྗེ་འཛིན་དང་བསྒྲུབ་པའི་སྔོ། །ཡན་ལག་ལྔ་པ་སྡོང་པོ་གཅིག །ཀླུ་ཡི་བུ་མོ་
<pb id="98.119b"/>
མཛེས་མ་གཉིས། །པང་གིས་འཁྱུད་དེ་འཛིན་པར་མཛད། །ཞི་བ་རྒྱས་པ་དབང་གི་ཕྱིར། །དེ་ནས་བྲིས་སྐུ་ཡང་དག་བཤད། །དབུས་སུ་ཤཱཀྱ་ཐུབ་པ་དང་། །གཡས་སུ་འཕགས་པ་འཇམ་དཔལ་ཏེ། །གཡོན་དུ་ཕྱག་ན་རྡོ་རྗེའོ། །
བསྙེན་པའི་དོན་དུ་རས་རིས་ནི། །ཤིན་དུ་བལྟ་དཀའ་གསུས་པོ་ཆེ། །ཞལ་གཅིག་ཕྱག་བཞི་ཀླུ་ཡིས་བརྒྱན། །ཁ་ནས་ཁྲག་འཛག་ལྕེ་འདྲིལ་བ། །མཆེ་གཙིག་ཧྲཱིཿསྒྲ་ཆེར་སྒྲོགས་པ། །སྤྱན་གསུམ་ཉི་མ་ཤར་ཀའི་
འོད། །ངུར་སྨྲིག་མནབས་པ་ཆར་སྤྲིན་མདོག །སྐུ་ལ་ཐོད་རློན་ཕྲེང་བ་ཅན། །དབུ་ལ་ཐོད་པ་ཚར་བཞིས་བརྒྱན། །གཡོན་དུ་རིན་ཆེན་ཟུར་ཕུད་འཕྱང་། །བསྐལ་པའི་མེད་འོད་འབར་བ་ཡིས། །ཕྱོགས་ཀྱི་བགེགས་
ཚོགས་སྲེག་པར་མཛད། །གཡས་ཀྱི་དང་པོ་རྡོ་རྗེ་སྟེ། །གཉིས་པས་རལ་གྲི་འོད་འབར་འཆང་། །གཡོན་གྱི་དང་པོ་རྡོ་རྗེ་ཞགས། །གཉིས་པ་བསྡིགས་མཛུབ་བརྐྱང་སྟེ་མཛད། །རིན་ཆེན་རྡོ་ཡི་ཁྲི་སྟེངས་སུ། །
བགེགས་ཀྱི་རྒྱལ་པོ་མནན་ནས་ཀྱང་། །གཡོན་བརྐྱང་པ་ཡི་གར་གྱིས་གནས། །དེ་ཡི་མདུན་དུ་ཞི་བའི་བྱད། །སྤོས་ཁང་བཟུང་བའི་སྒྲུབ་པོ་བྲི། །ཅི་འབྱོར་རྒྱུན་དུ་མཆོད་པར་བྱ། །མངོན་སྤྱོད་བསྒྲུབ་པའི་རས་རིས་ནི། །དེ་ནས་
ཡང་དག་བཤད་པར་བྱ། །དུར་ཁྲོད་རས་ལ་མི་གཡོ་བ། །མདོག་ནག་སྤྱན་གསུམ་ཟུར་མིག་ལྟ། །ངུར་སྨྲིག་གོས་གྱོན་ཁྲོ་གཉེར་ལྡན། །རལ་གྲི་དང་ནི་ཞག་པ་འཆང་། །བྲིས་ནས་བདག་གི་ཁྲག་གྀས་ནི། །སྤྱན་ཕྱེ་གསོལ་བ་
བཏབ་པར་བྱ། །རི་མོ་འདི་ནི་རིགས་འཛིན་ཀྱང་། །སྒྲུབ་པོ་མངོན་སྤྱོད་སྨོས་ཅི་དགོས། །ཡང་ན་སྣ་ཚོགས་ལས་ཀྱི་ཕྱིར། །མཐིང་ག་ན་རའི་རྒྱན་ཅན་ནི། །བརྐྱང་སྐུམ་རྡོ་རྗེ་དྲིལ་བུ་འཛིན། །པད་མ་ཟླ་བ་ལ་བཞུགས་བྲི། །དམག་དཔུང་
རེངས་པའི་རས་རིས་ནི། །གསེར་མདོག་ཁྲོ་བོ་མི་གཡོ་བ། །མི་སྡུག་མཆེ་བ་གཙིགས་པའི་སྐུ། །འབར་ཕྱེང་འཁྲིགས་པའི་འོད་ལྡན་པ། །ཞལ་བཞི་ཕྱག་ཀྱང་བཞི་པ་སྟེ། །རལ་གྲི་ཞགས་པ་དང་པོར་འཛིན། །རིན་པོ་ཆེ་དང་སྡིགས་མཛུམ་
<pb id="98.120a"/>
འོག །ཞབས་བཞི་བདུད་བཞི་སྙིང་གར་རོ། །དེ་ནས་རིག་འཛིན་དངོས་གྲུབ་ཀྱི། །རས་རིས་བྲི་བ་ཡང་དག་བཤད། །མི་གཡོ་ཁྲོ་བོ་ཞལ་གཅིག་པ། །མདངས་བཟང་ཟར་མའི་མེ་ཏོག་མདོག །རལ་གྲི་ཞག་
པ་སྡིག་མཛུབ་ཅན། །པུས་མོ་གཡས་བཏེག་གཡོན་པ་ནི། །ས་ལ་ཅུང་ཟད་བཙུགས་པར་མཛད། །མཁའ་ལ་ལྷ་ཡི་བུ་གཉིས་ཀྱིས། །དབུགས་འབྱིན་མཛད་པ་ཉམས་དགའི་གཟུགས། །གཡས་སུ་རྣམ་སྣང་མཛད་བྲི་སྟེ། །
གཡོན་དུ་འོད་དཔག་མེད་པའོ། །དེ་མདུན་སྒྲུབ་པོ་ཉིད་ཀྱང་བྲི། །གང་ཡང་རིས་མ་ཐམས་ཅད་ལ། །མཆོད་དེ་མེ་ཏོག་གཏོར་ནས་ཀྱང་། །སྤྱན་ཕྱེ་ན་བཟའ་གསོལ་བྱས་ཏེ། །རྟེན་འབྲེལ་སྔགས་ཀྱིས་རབ་གནས་བྱ། །དེ་རྗེས་
སྨོན་ལམ་གདབ་པ་ནི། །ཨོྃ་ལྡན་བདག་གིས་བསགས་པ་ཡི། །བསོད་ནམས་གྲངས་མེད་གཞལ་མི་ལང་། །དེས་ནི་འགྲོ་བ་མ་ལུས་པ། །བླ་མེད་གོ་འཕང་ཐོབ་པར་ཤོག །སེམས་ཅན་དམྱལ་བ་དུད་འགྲོ་དང་། །ཡི་དགས་གང་དག་
གྲངས་མེད་རྣམས། །བདག་གི་བསོད་ནམས་མཐུ་ཡིས་ནི། །ཐམས་ཅད་བདེ་དང་ལྡན་གྱུར་ཅིག །གང་ཡང་ལྷ་མི་དབུལ་ཕོངས་དང་། །མི་ནད་མུ་གེ་དགྲ་ཆོམ་སོགས། །བདག་གིས་བསོད་ནམས་མཐུ་ཡིས་ནི། །
དེ་དག་ཐམས་ཅད་བྲལ་གྱུར་ཤོག །ཇི་སྙེད་སེམས་ཅན་ཐམས་ཅད་རྣམས། །དེ་སྙིད་སྡུག་བསྔལ་རྒྱ་མཚོ་ཀུན། །སྣ་ཚོགས་དེ་དག་ཀུན་ཞི་ནས། །འགའ་ཡང་སྡུག་བསྔལ་མེད་པར་ཤོག །སེམས་ཅན་གང་དག་
ལུས་ངག་ཡིད། །མི་དགེ་སྤྱོད་པ་བྲལ་གྱུར་ནས། །དགེ་བ་ཕུན་ཚོགས་སྤྱོད་གྱུར་ཏེ། །ཀུན་ཀྱང་བདེ་ལྡན་ཐོབ་གྱུར་ཤོག །དེ་ནས་རྒྱལ་སྲས་ཀུན་བདུད་དེ། །ལག་ན་དྲི་དང་མེ་ཏོག་སོགས། །མཆོད་པའི་ཡོ་
བྱད་ཀུན་ཐོགས་ནས། །བླ་འོག་ཐ་དད་གསལ་བྱའི་ཕྱིར། །བདེ་གཤེགས་བསྡུ་དོན་འདི་སྐད་བརྗོད། །ཨོྃ་བདེ་བར་གཤེགས་པའི་བཅོམ་ལྡན་འདས། །སྐྱོབ་པ་དངོས་སུ་བཞུགས་པ་རྣམས། །བདག་ལ་སླར་ཡང་
<pb id="98.120b"/>
བརྩེ་བའི་ཕྱིར། །རྒྱལ་བ་སྲས་བཅས་ལ་མི་མངའ། །བདག་དོན་གྲུབ་པར་འགྲོ་བ་ལ། །བརྩེ་ཕྱིར་སླར་ཡང་བྱོན་པར་མཛོད། །དེ་ནས་གཏོར་མ་མེ་ཏོག་དྲི། །དཀྱིལ་འཁོར་རྒྱན་དང་རྡུལ་ཚོན་རྣམས། །དངོས་གྲུབ་དམ་
ཚིག་གནོད་སྤང་ཕྱིར། །ལག་པས་རེག་པར་མིད་བྱ་ཏེ། །གོས་ཀྱི་ཕུར་མ་ལ་སོགས་པ། །ཅི་བདེ་བས་ནི་ཕྱགས་ནས་ཀྱང་། །སྐྱེ་འགག་མེད་པའི་སྔགས་བརྗོད་ནས། །ཆུ་བོ་ལ་ནི་དོར་བར་བྱ། །འབྲས་དང་འོ་
མ་ཤ་ཀ་ར། །མར་དང་བཅས་པ་བསྐོལ་བྱས་ཏེ། །འབྲས་ཟན་དང་ནི་ལྷན་གཅིག་ཏུ། །དགའ་བསྐྱེད་ཕྱིར་དུ་དགེ་འདུན་དང་། །བྲམ་ཟེ་ལ་ནི་སྟོན་མོ་བྱ། །དེ་ནས་བྲིས་སྐུ་བརྟན་པར་ནི། །གསང་བའི་གནས་སུ་
མཆོད་པར་བྱ། །ཁྱད་པར་ཚེས་བརྒྱད་དུས་སུ་མཆོད། །བླ་མ་ལ་ནི་ཡོན་དབུལ་ཞིང་། །རྟག་ཏུ་སྔགས་འཛིན་ཐམས་ཅད་ཀྱང་། །མཉེས་པར་བྱ་པའི་ཁྲོས་པ་མིན། །སེམས་ཅན་མ་མོས་སྤང་བར་བྱ། །དཀོན་
མཆོག་གསུམ་ལ་ངེས་བསྐྱེད་དེ། །ཐེ་ཚོམ་ལེ་ལོ་སྤང་བར་བྱའོ། །རང་གི་ཕུང་པོ་བསྙེན་བཀུར་ཕྱིར། །ཁྲུས་དང་གཙང་སྦྲ་ལྡན་བྱས་ནས། །གོས་སྦྲ་དྲི་མ་མེད་པ་བགོ །ཟས་ཀྱང་འབྲས་སོགས་དྲི་
མེད་ལ། །ཉུང་ངུ་བཟའ་ཞིང་བཏུང་བར་བྱ། །མངས་པས་གཉིད་དང་ལེ་ལོ་དང་། །དྲི་ང་བ་ནི་བསྐྱེད་པར་འགྱུར། །ཐོ་རངས་དང་པོར་ལང་ནས་ནི། །སྲོད་ཐལ་བར་དུ་བརྩོན་པར་བྱ། །ནམ་གྱི་གུང་ལ་གཉིད་པའི་ཚེ། །
འགྲོ་ལ་ཕན་བྱའི་སེམས་ཀྱིས་ཉལ། །འཕགས་པ་ཁྲོ་བོའི་རྒྱལ་པོའི་རྟོག་པ་བསྡུགས་པའི་རྒྱུད་ལས་བྲིས་སྐུའི་ལེའུ་སྟེ་བཞི་པའོ།།  །།<head n="2" t="ལྔ་པ་ལྷ་འབྱུང་བའི་ལེའུ།" type="lewu" zh="91.324"/>དེ་ནས་ཡང་དག་བཤད་བྱ་སྟེ། །ལྷ་བསྒོམ་པའི་རིམ་པ་ནི། །
རང་གཟུགས་སྟོང་པར་བྱས་ནས་སུ། །ཡི་གེ་ཕྲེང་བའི་འཁོར་ལོ་ལས། །སྒྲ་གྲགས་པ་ནི་རིག་པ་ཆེ། །ཟླ་བའི་གཟུགས་བརྙན་ལྟ་བུར་སྣང་། །དེར་སོན་པ་ནི་རྡོ་རྗེ་སོགས། །རང་གི་ཕྱག་རྒྱ་ཉིད་ཡིན་ནོ། །
<pb id="98.121a"/>
དེ་ནས། དེ་ལས་གྱུར་པའི་སྐུ་མཆོག་ནི། །འཇའ་ཚོན་ཤར་བ་ཇི་ལྟར་བར། །མཚན་དཔེ་མདངས་འོད་ཡང་དག་ལྡན། །བརྗིད་ཅིང་དགྱེས་པའི་མདངས་དང་ལྡན། །སྒེག་ཅིང་རོལ་པའི་ཆ་བྱད་ནི། །
བྱིས་པ་གཞོན་ནུའི་ལང་ཚོ་འདྲ། །རི་ཆེན་རྒྱན་དང་ན་བཟའ་ནི། །གཟུགས་མཛེས་ལྷ་ཡི་ཅི་ལྟ་བ། །ཁྲོས་པའི་སྲིན་པོ་ལྟ་བུ་སྟེ། །སྐྲ་དང་ཁ་སྤུ་ལ་སོགས་པ། །སྤུ་སོགས་སེར་ཞིང་རྩུབ་ལ་འཁྱིལ། །སྣ་ཚོགས་དུར་ཁྲོད་རྒྱན་
རྣམས་ནི། །རྩུབ་ཅིང་བློ་ལྡན་རབ་ཏུ་ཁྲོས། །ན་བཟའ་རློན་པ་ཁྲག་ཅན་ནི། །སྟེང་གི་ཁྱམསུ་ཡོད་པར་མཛད། །ཧ་ཧ་ཧཱུྃ་ཧཱུྃ་ཕཊ་ཕཊ་ཀྱི། །ངར་སྐད་འབྲུག་སྐྲ་སྤྱུགས་གླུ་ནི། །རི་རབ་འབུམ་བསྙིལ་ཆལ་ཆོམ་ལྟར། །ལུས་རབ་ལྟོས་
འགྲོས་བརྒྱན་པ་ནི། །གཟི་ལྡན་འཁྱུད་ཅིང་ཕཊ་སྒྲ་འདོན། །འཕྲོ་འདུ་འོད་ཀྱི་དཀྱིལ་འཁོར་ནི། །ཉི་འབུམ་དུས་མེའི་བསྐལ་པ་འདྲ། །རབ་གདུག་མཚོན་ཆ་དུ་མ་ནྀ། །ལྷ་མིན་དུས་ཀྱི་འཁྲུག་པའི་ཆ། །ཁྲོ་བོ་ཁྲོ་མོའི་ཚོགས་འབྱུང་བ། །
ཐམས་ཅད་ཡི་གེ་ཧཱུྃ་སྒྲ་ཅན། །མ་མོ་དང་ནི་མཁའ་འགྲོ་རྣམས། །བྷྱོ་ཡིག་དྲག་པོའི་བདག་ཉིད་ཅན། །ཐུབ་པ་ཡི་གེ་མུཾ་ལས་བསྐྱེད། །རྒྱལ་སྲས་རིག་མ་ཉན་ཐོས་དང་། །འཇིག་རྟེན་སྐྱོང་རྣམས་སྔག་འདི་བསྐྱེད། །
ན་མཿསརྦ་ཏ་ཐཱ་ག་ཏེ་བྷྱཿས་པ་རི་པུ་ར་ཀེ་བྷྱཿསརྦ་ཐཱ། ཨོྃ་སརྦ་སཾ་སྐ་ར་པ་རི་ཤུད་དྷེ། དྷརྨ་ཏེ་ག་ག་ན་ས་མུད་ག་ཏེ་སྭ་བྷ་བ་པ་རི་ཤུད་དྷེ། མ་ཧཱ་ན་ཡ་པ་རི་ཝ་རེ་སྭཱ་ཧཱ། །རང་གི་ལུས་ལ་སེམས་བཙུག་ནས། །སྡིགས་
པ་ཐམས་ཅད་རབ་ཏུ་ཞི། །ངང་ཚུལ་བཟང་པོར་ཡང་དག་བྱུང་། །རིག་པར་གྱུར་པའི་སེམས་ལྡན་ནས། །དྲང་སྲོང་རྫུ་འཕྲུལ་ཅན་དུ་འགྱུར། །གཞན་ཡང་སྡུག་བསྔལ་ཞི་ནུས་ན། །རང་གི་བདེ་ཐོབ་སྨོས་ཅི་དགོས། །རང་
རང་རིགས་ཀྱི་ལྷ་རྣམས་ཀྱི། །གཟུགས་བརྙན་ཕྱག་མཚན་ཁ་དོག་ནི། །དཀྱིལ་འཁོར་རམ་ནི་རིས་མ་ལས། །གསུང་བ་ཇི་ལྟར་བསྒོམ་པར་བྱ། །དེ་ནས་མི་གཡོ་ཁྲོ་བོ་ཆེ། །རྡོ་རྗེ་འཛིན་པ་ཕྱག་འཚལ་ནས། །དག་ཅིང་གསལ་
<pb id="98.121b"/>
ལ་སྙན་པ་ཡིས། །ཚིག་གི་ཡང་ནི་འདི་གསོལ་ཏོ། །རྡོ་རྗེ་འཛིན་པ་བཅོམ་ལྡན་འདས། །གཏུམ་པོ་མཚན་ཉིད་རབ་ལྡན་པའི། །ང་ཡི་མཚན་ཉིད་ཁྱེད་བཤད་ནས། །དེ་ཚེ་རྡོ་རྗེ་འཛིན་རྒྱལ་པོས། །གཏུམ་མོའི་ཆ་བྱད་ལྡན་བྱས་
ནས། །རང་གཟུགས་སྔགས་དང་བཅས་པ་ཡིས། །གསང་ཆེན་བརྡ་འདི་བཀའ་སྩལ་ཏོ། །དག་པའི་སེམས་ཉིད་ཧཱུྃ་རྡོ་རྗེ། །མཐིང་གའི་མདོག་ལས་རྡོ་རྗེ་འཛིན། །མཐིང་ག་བརྐྱང་སྐུམ་ཁྲོ་སེམས་ནན། །ན་རའི་རྒྱན་བཅས་
འཇིགས་བྱེད་སྐུ། །གྱེན་སྐྲུ་ཁ་སྤུ་གྱོང་སེར་དམར། །པད་མ་ཟླ་བའི་སྟེང་དུ་ནི། །མེ་ཡི་ནང་བཞུགས་རྡོར་དྲིལ་འཆིང་། །རྣམ་སྣང་འཛིན་དང་གཉིས་དང་པོ། །བཞི་པའི་ལྔ་པ་དེའི་གསུམ་པ། །ལྔ་པའི་ལྔ་པ་བདུན་པའི་བཞི། །
མེ་ཡི་ས་བོན་དགུག་པས་མནན། །བདུན་པའི་དང་པོ་གསུམ་པ་ཡིན། །གསུམ་པས་བཏེག་གོ་ཧཱུྃ་ཕཊ་བཅས། །གསང་སྔགས་རྒྱལ་པོ་བླ་མེད་འདི། །དགོས་པ་ཐམས་ཅད་འགྲུབ་པ་དང་། །ཁྱད་པར་དུ་ནི་འབྱུང་པོ་སེལ། །
ཀླུ་འདུལ་བ་ནི་དཀར་པོ་ཆེ། །ནམ་མཁའ་ལྡིང་གི་ཆ་བྱད་ཆེ། །གྲུབ་པའི་གཏེར་གྱི་དོན་དུ་ནི། །སེར་པོ་འོད་དང་ལྡན་པ་ཡི། །དམར་པོ་དག་ནི་ལྗང་ནག་དག །དྲོག་པོའི་གདོན་རྣམས་སེལ་བ་དང་། །ཚེ་རིང་བ་ལ་ཤིས་པའོ། །
ལྷག་པ་བསྐྱེད་པའི་སྐུ་མཆོག་ནི། །འབྱུང་བར་གྱུར་པ་དེ་མ་ཐག །ས་སྟེང་ཐམས་ཅད་མུན་ནག་འཁྲིག །བདུད་རྣམས་ཐམས་ཅད་རབ་ཏུ་ཚིག །ཡེ་ཤེས་མེ་འོད་ཆེན་པོ་འདི། །བཟོད་པར་སླ་ལ་གཅིག་མ་མཆིས། །
བགེག་ཆེན་ལོག་པར་འདྲེན་པ་རྣམས། །དོག་པའི་སེམས་ཀྱི་ཐག་རིངས་འབྲོས། །གསང་སྔགས་ཡི་གེ་ཧཱུྃ་སྒྲ་ཅན། །གློག་འཁྲུག་པ་ཡི་འོད་ཟེར་འདྲ། །ཀླད་པར་ཡི་གེ་ཧཾ་གི་གཟུགས། །གྲུ་གསུམ་མེ་ཡི་གཟུག་
བརྙན་ཅན། །འོད་དམར་ཚལ་པ་རབ་འཐོར་བས། །བགེགས་ཚོགས་སྲེག་ཅིང་བྲོས་པར་བྱེད། །བོང་བུ་རྔ་མོ་ཁྱི་སྤྲེའུ་གཟུགས། །རོ་ལང་མ་ལུས་ཐམས་ཅད་ཀུན། །ཧ་ཧ་བརྗོད་ཅིང་བྲོས་པར་བྱེད། །རླུང་གིས་
<pb id="98.122a"/>
གཡེངས་པའི་རུལ་དང་མཚུངས། །གྱེན་ཐུར་ཧཱུྃ་གི་འཕྲོ་འདུ་དང་། །ཁྲོ་བཅུ་ས་བོན་ཡི་གེ་ཧཱུྃ། །མེ་དང་རླུང་གིས་ཚུལ་དུ་འབར། །མངོན་སུམ་རྩ་ལ་མེ་བཞིན་དུ། །སྙིང་གི་ཧཱུྃ་གིས་འདས་ནས་ཀྱང་། །ཀླད་པའི་ཧཱུྃ་
གིས་སྲེག་པར་བྱེད། །འོད་དང་ཕྱག་རྒྱ་ལྷ་ཡི་སྐུ། །བསྐྲད་དང་བཅིང་དང་མྱོས་བྱེད་བསམ། །སེང་གེ་དང་ནི་གླང་ཆེན་འབྲུག །དྲག་པོའི་སྒྲ་སྐད་ཅི་འདྲ་བར། །རྩ་བའི་གསང་སྔགས་ཟློས་པ་ནི། །བགེགས་དང་
ལོག་འདྲེན་མ་ལུས་པ། །སྲེག་ཅིང་ཕྱེ་མ་རྡུལ་དུ་རློག །སྙིང་ནང་སྙིང་པོ་བསྟན་པ་ནི། །འོད་འབར་འོད་གྱིས་སྡིག་པའི་ཚོགས། །དུ་མ་རྣམས་ཀྱང་ཟད་པར་མཛད། །ལུས་ངག་ཡིད་བརྟན་འཁོར་ལོ་སྔགས། །
ཨཱོཾ་དང་ཨཱ་དང་ཧཱུྃ་སྦྱོར་གྱིས། །དཔལ་འཕེལ་དབང་ཕྱུག་བསྐྱེད་པ་དང་། །གོ་ཆ་ཆེན་པོ་བསྐོན་པར་བྱེད། །ན་མ་སྟྲཻ་ཡ་ད་དྷྭི་ནཱཾ། ཏ་ཐཱ་ག་ཏཱ་ནཱཾ་ཧཾ་གོ་ཆ་ཆེན་པོའི་གསང་སྔགས་འདི། །རྒྱལ་སྲས་རྣམས་ཀྱང་འདར་འགྱུར་
ན། །བགེག་རྣམ་སྲེག་པ་སྨོས་ཅི་དགོས། །ས་མ་ཡ་སྟྭཾ་ཨ་ཧཾ་གྀས། །ཡེ་ཤེས་ལྷ་དང་འབྲེལ་པར་བྱ། །རྒྱལ་བས་དབང་བསྐུར་སྦྱོར་བས་ནི། །ཡེ་ཤེས་དབུ་རྒྱན་བརྟག་པར་བྱ། །གཙོ་ལ་མི་བསྐྱོད་དབུ་རྒྱན་ཅན། །འཁོར་ཀུན་
མི་གཡོས་རྒྱས་གདབ་བྱ། །བདག་ཉིད་ཡི་གེར་བྱས་ནས་སུ། །མེ་གཟུག་ཤིན་ཏུ་ཕྲ་བས་ནི། །མཚན་མོ་དུས་སུ་ཉམས་པར་བྱ། །སྡང་བ་ཧཱུཾ་གི་སྒྲ་ལས་སོ། །འཕགས་པ་རྡོ་རྗེ་ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་
ལས་ལྷ་འབྱུང་བའི་ལེའུ་སྟེ་ལྔ་པའོ།།  །།<head n="2" t="དྲུག་པ་སྐྱེ་བོ་གཟུང་བའི་ཐབས་ཀྱི་ལེའུ།" type="lewu" zh="91.327"/>དེ་ནས་ཡང་དག་བཤད་བྱ་བ། །སྔགས་སྤྱོད་ཚུལ་གྱི་ཆོ་ག་ཉོན། །དད་པ་དང་ཡང་མི་ལྡན་ཞིང་། །བྱང་ཆུབ་སེམས་ཀྱང་མ་བསྐྱེད་དེ། །དབང་བསྐུར་རྗེས་གནང་མ་
ཐོབ་ལ། །སྡོམ་ཚུལ་དམ་ཚིག་བྲལ་བའི་མི། །གསང་སྔགས་རང་ཉིད་ལེན་པ་ནི། །བྱིས་པ་ལྕགས་བསྲེགས་མིད་པ་འདྲ། །ཐོག་མ་མེད་སྒྲིབ་བཀྲུ་བའི་ཕྱིར། །རྡོ་རྗེ་སློབ་དཔོན་འདི་སྐད་བརྗོད། །ཨོྃ་སྔགས་མཆོག་
<pb id="98.122b"/>
ཏིང་འཛིན་རྣམ་དག་ཆུ། །བསྐལ་པ་དུ་མར་བསག་པ་ཡི། །སྡིགས་པའི་ཚོགས་རྣམ་དག་གྱུར་ནས། །རང་བཞིན་དག་པའི་སེམས་སུ་བྱེད། །ཨོྃ་སརྦ་ཏ་ཐཱ་ག་ཏ་བཛྲ་ཨ་དྷིཥྛ་ན་ཀཱ་ཡ་བཱག་ཙིཏ་ཏ་བི་ཤོ་དྷ་ན་ཨ་བྷི་ཤིཉྩ་ཧཱུྃ། 
ཨཱོཾ་སངས་རྒྱས་ཀུན་གྱིས་རབ་བསྔགས་པའི། །རིན་ཆེན་སྔགས་ལས་བྱུང་བ་ཡི། །དབུ་རྒྱན་ལྷ་རྫས་ཅོད་པན་འདིས། །དབང་བསྐུར་རེན་ཆེན་མཆོག་ཏུ་འགྱུར། །ཨོྃ་བཛྲ་དྷ་ར་ཤྲཱི་བཛྲ་ས་མ་ཡ་སྟྭཾ་ཨ་ཧཾ། རཏྣ་མུ་ཀུ་ཊ་ཨ་བྷི་
ཥིཉྩ་ཧཱུཾ། རྡོ་རྗེ་ཆེན་པོ་བླ་ན་མེད། །བཟུང་བས་ཕྱོག་ལས་རྒྱལ་གྱུར་ཏེ། །རྡོ་རྗེ་ལྟ་བུར་བརྟན་ཕྱེད་པས། །ཁྱོད་ཀྱིས་ཀྱང་ནི་རྟག་ཏུ་གཟུང་། །ཨོྃ་སརྦ་བཛྲ་ཨ་བྷི་ཥིཉྩ་ཧཱུྃ། དྲིལ་བུ་དབྱངས་སྙན་བླ་ན་མེད། །སྐུ་ཡི་རྡོ་རྗེ་རབ་
བསྐྱེད་པས། །ཁྱོད་ཀྱིས་ཀྱང་ནི་རྟག་ཏུ་གཟང་། །ཁམ་གསུམ་སྲིད་པའི་རྒྱལ་པོར་འགྱུར། །ཨོྃ་ས་མ་ཡ་གྷཎྚ། བཛྲ་ཨ་བྷི་ཥིཉྩ་ཧཱུྃ། ཨོྃ་སྙིང་རྗེ་ཤེས་རབ་དབྱེར་མེད་རྒྱ། །གང་གིས་ཐོས་པ་ནང་གི་སུ། །དེ་ཡི་མིང་མཚན་བདག་
པོར་འགྱུར། །རྟོག་པའི་ངང་གནས་བླང་བར་མཛོད། །ཨོྃ་བཛྲ་ན་མ་ཨ་བྷི་ཥེ་ཀ་ཏ། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་དུ་བཟང་པོ་ཀུན་བདག་ཉིད། །རྡོ་རྗེ་བསྙེམ་བདག་
བདག་མཛོད་ཅིག །སངས་རྒྱས་ཀུན་གྱི་དྲིལ་བུ་རྒྱ། །ཤེས་རབ་དབྱང་ཀྱི་རྗེས་འགྲོར་བཤད། །རྟག་ཏུ་ཁྱོད་ཀྱི་གཟུང་བྱས་ན། །བྱང་ཆུབ་མཆོག་ཐོབ་རྒྱལ་བས་གསུངས། །ཨོྃ་ཤེས་རབ་རལ་གྲི་བླ་ན་མེད། །
གང་གིས་འཆང་བ་རྒྱལ་འགྱུར་ཏེ། །བདུད་ཀྱི་དཔུང་ནི་གཤེགས་ནས་ཀྱང་། །མཁའ་ལ་ཡེ་ཤེས་འོད་འབར་འགྱུར། །ཨོྃ་སརྦ་ཏ་ཐཱ་ག་ཏཱ་བཛྲ་ཛྙཱ་ན་ཁཌ་ག་ཨ་བྷི་ཥིཉྩ་ཧཱུྃ། ཨ་རྡོ་རྗེ་ཞག་པ་ཐུགས་རྗེ་ཅན། །ཉོན་མོང་
སྲིད་པའི་སྡོང་པོ་རྣམས། །ཐབས་ཀྱི་ཞགས་པས་བཅིང་ནས་ཀྱང་། །སྲིད་པའི་འཆིང་བ་ལས་གྲོལ་མཛོད། །ཨོྃ་སརྦ་ཏ་ཐཱ་ག་ཏ་བཛྲ་པཱ་ཤེ་ན་ཨ་བྷི་ཥིཉྩ་ཧཱུྃ། དབང་དང་རྗེས་གནང་མ་ཐོབ་ཅིང་། །དམ་ཚིགས་
<pb id="98.123a"/>
སྡོམ་པ་མི་ལྡན་ལ། །བླ་མ་མཉེས་པར་མི་བྱེད་ན། །སྒྲུབ་པ་འབྲས་མེད་ངན་སོང་འགྲོ། །ལོག་ལྟ་ཅན་གང་བླ་མ་འཚེ། །དམྱལ་བའི་གནས་སུ་འགྲོ་བར་ངེས། །འདིར་ཉམས་པས་ནི་ནད་ཡམས་དང་། །དགྲ་བོ་
མུ་གེས་རྟག་དུ་འཚེ། །དཀྱིལ་འཁོར་ས་གཞི་ཉམས་དགའ་བ། །ཆུ་ཀླུང་མཚོ་འགྲམ་རི་ལྗོངས་དང་། །འབྲས་བུ་མེ་ཏོག་བསྐྱེད་མོས་ཚལ། །ཀུན་དགའ་ར་བ་ཁང་བཟངས་མཆོག །བཞི་མདོ་རི་སུལ་ཤིང་གཅིག་དྲུང་། །
ཕྱུགས་ལྷས་ཁང་བརྩེགས་གླང་ཆེན་བྲེས། །གཙུག་ལག་ཁང་དང་དགོན་པ་དང་། །ཆུ་གླིང་མཚེའུ་འགྲམ་ནེའུ་བསིང་དུ། །བསྙེན་དང་དབང་བསྐུར་བྱེད་པ་དང་། །དུར་ཁྲོད་སོགས་སུ་ལས་རྣམས་བསྒྲུབ། །ལས་ཀྱི་
དཀྱིལ་འཁོར་ཁྲུ་གང་སྟེ། །དབང་གི་དཀྱིལ་འཁོར་ཆེན་པོ་ལ། །ཐུབ་པའི་དཀྱིལ་འཁོར་གྲུ་བཞི་པ། །ཡང་ན་དྲུག་གམ་བརྒྱད་ཀྱང་བྱ། །གཞན་ནི་ཁྲུ་གསུམ་ཚད་དུ་བྱ། །ཡང་ན་ལྔ་འམ་བདུན་དུ་བྱ། །གཟའ་ཡི་དཀྱིལ་
འཁོར་ཁྲུ་གཉིས་ཏེ། །ཡང་ན་ཕྱེད་དང་གསུམ་པར་བྱ། །ཀུན་དུ་བཞི་ཆ་ཕོ་བྲང་སྟེ། །ཁང་པས་ཚད་ཀྱི་ཕྱེད་ཡིན་ཏེ། །ཁང་པ་གཉིས་པ་ཆ་གསུམ་པ། །རྟ་བབས་རྡོ་རྗེ་པད་མའོ། །ལྷ་སྣམ་བཞི་ཆ་དག་ཏུ་འགྱུར། །
ཐུབ་པའི་སྒོ་ནི་བཞི་ཡིན་ཏེ། །གཞན་དུ་སྒོ་གཅིག་པ་ཉིད་ཤིས། །འཇམ་པའི་དབྱངས་ནི་བྱང་གི་སྒོ། །ཆོས་ནི་ནུབ་སྒོ་རྡོ་རྗེ་ལྷོ། །གཟའ་དང་འཇིག་རྟེན་སྐྱོང་སོགས་ཤར། །དབང་སྒྱུར་ལྷ་ཡི་གནས་རྣམསུ། །བུམ་པ་ཕྱག་རྒྱར་བཅས་པ་
འམ། །སྐུ་འམ་རང་རང་ཕྱག་རྒྱ་གཞག །ཐུབ་པའི་དཀྱིལ་འཁོར་དབུས་སུ་ནི། །པད་དཀར་སྟེང་དུ་ལྷུང་བཟེད་དོ། །གཙོ་བོའི་ས་ནི་སོར་དྲུག་སྟེ། །ལྷག་མ་རྣམ་ནི་སོར་བཞྀའོ། །རིགས་ཀྱི་མཚན་མས་ཡང་ཡང་བསྐོར། །བྱང་
དུ་འཇིག་རྟེན་དབང་སྡུད་ནི། །པད་དཀར་རྡོ་རྗེ་གདེངས་པོར་བཅས། །དབང་ལྡན་སྤྱི་བླུགས་བྱམས་པའོ། །ཤར་དུ་འཇམ་དཔལ་ཨུད་པལ་སྔོ། །མེར་ནི་ཀུན་བཟང་ཡིད་བཞིན་ནོར། །ལྷོར་ནི་རྡོ་རྗེ་རྡོ་རྗེ་འཛིན། །བདེན་
<pb id="98.123b"/>
བྲལ་མཁའ་སྙིང་པད་དཀར་ཏེ། །ནུབ་དུ་པད་སེར་རྡོ་རྗེ་ཆོས། །ནུབ་བྱང་ས་སྙིང་པད་མ་དམར། །གཙུག་ཏོར་གནོད་མཛེས་སྟེང་འོག་ཆར། །གཙུག་ཏོར་དང་ནི་གཏུན་ཤིང་ངོ་། །ཤར་དུ་རྣམ་རྒྱལ་ཐོད་པ་སྟེ། །མེར་ནི་འདོད་
རྒྱལ་རྩེ་གསུམ་མོ། །རྡོ་རྗེ་རྩེ་གཅིག་གཤིན་གཤེད་ལྷོར། །བདེན་བྲལ་རལ་གྲི་སྟོབས་པོ་ཆེ། །ནུབ་དུ་རྟ་མགྲིན་པད་མ་ཏེ། །བྱང་དུ་བགེགས་དགྲ་རྡོ་རྗེ་རྒྱ། །ནུབ་ཏུ་དབྱུག་པ་སྔོན་པོ་སྟེ། །དབང་ལྡན་དུ་ནི་མི་གཡོ་བ། །དེ་ཡི་རྒྱབ་ཏུ་ཉན་ཐོས་
ནི། །ཤཱ་རིའི་བུ་དང་རབ་འབྱོར་དང་། །མཽད་གལ་བུ་དང་འོད་སྲུངས་དང་། །རྒྱལ་མཆོག་དང་ནི་ས་སྟེང་སྐྱོང་། །རྟ་ཐུལ་དང་ནི་བ་བླང་བདག །དྲག་ཤུལ་དབང་ཆེན་ཆངས་བུ་ཅན། །བ་ར་དྷྭ་ཛ་ལྟེང་རྒྱས་དང་། །དགའ་བོ་ཉེ་དགའ་སྒྲ་གཅན་
ནོ། །དེ་ལྟར་བཅུ་དྲུག་ཕྱག་རྒྱའོ། །པད་མའི་སྟེང་དུ་ལྷུང་བཟེད་དོ། །དེ་ནས་ཡང་དག་བཤད་བྱ་བ། །འཇམ་དཔལ་དཀྱིལ་འཁོར་བཟང་པོ་ཡི། །དབུས་སུ་རལ་གྲི་མེ་འོད་ཅན། །རིན་ཆེན་རྡོ་བྲག་སྟེང་དུ་བྲི། །བྱང་དུ་རྡོ་རྗེས་མཚན་པའི། །བུམ་པ་བྲི་
བ་བྱམ་པའོ། །ཤར་དུ་ཀུན་དུ་བཟང་པོ་ཡི། །རྡོ་རྗེ་དཀར་པོ་བྲི་བར་བྱ། །ལྷོར་ནི་མེ་འོད་ལྡན་པ་ཡི། །ལག་ན་རྡོ་རྗེའི་རྡོ་རྗེ་བྲི། །ནུབ་ཏུ་འཇིག་རྟེན་དབང་པོ་སྟེ། །པད་དཀར་འོད་དང་ལྡན་པ་བྲི། །ཡིད་བཞིན་ནོར་འཛིན་མཛེས་གཟུགས་ཅན། །
རིན་ཆེན་རྡོ་སྟེང་དབང་ལྡན་བྲི། །མེར་ནི་རབ་འབར་རྡོ་རྗེ་ཡི། །བགྲང་ཕྲེང་པད་མ་ལ་གནས་བྲི། །བདེན་བྲལ་དུ་ནི་རབ་བརྗིད་པའི། །གོ་ཆ་འབར་བ་བྲི་བར་བྱ། །རླུང་དུ་མཛེས་པ་གཞོན་ནུའི་ལྷ། །རིན་ཆེན་སྒྲོམ་ནི་བྲི་བར་བྱ། །སྟེང་དུ་བརྟུལ་
ཕོད་ཅེས་ཁྲོ་བོའོ། །པད་མའི་སྟེང་དུ་ཁྲོ་བོ་ཡི། །འོག་ཏུ་ཁྲོ་རྒྱལ་མངག་གཞུག་གི། །རྡོ་རྗེ་བྲག་སྟེང་ཞགས་པ་བྲི། །ཁྲོ་བོ་ལྷག་མ་སྔོན་གྱི་ནི། །ཚུལ་གྱིས་རྒྱལ་བར་དགོད་པར་བྱ། །བརྟན་པ་ཞེས་པའི་ཕོ་ཉ་མོའི། །ཆུ་གྲི་བྱང་དུ་བྲི་བར་བྱ། །
ཟླ་བའི་དཀྱིལ་འཁོར་འཆང་བ་ཡི། །མཁའ་སོར་མ་ནི་ཤར་དུའོ། །ཉི་མའི་དཀྱིལ་འཁོར་འཆང་བ་ཡི། །རྣམ་འཇིགས་མ་ནི་ལྷོ་རུའོ། །ནུབ་ཀྱི་ཕྱོགསུ་བྲི་བར་བྱ། །མཛོད་སྤུ་མ་ཞེས་རིན་ཕྲེང་འཛིན། །རིན་ཆེན་རྡོ་སྟེང་ཤར་ལྷོར་བྲི། །ཤར་ལྷོར་དགེགས་
<pb id="98.124a"/>
འཛིན་མ་ཞེས་པ། །འཁོར་ལོ་མེ་འབར་རྡོ་རྗེ་བྲི། །འབར་བའི་གཏུན་ཤིང་བདེན་བྲལ་དུ། །འཇོམ་པའི་ཐོ་བ་རླུང་དུ་བྲི། །ཐལ་སྦྱར་གུང་མོ་ནང་དུ་བཅུག །པད་མ་མཛོད་ཀྱི་ཕྱག་རྒྱ་དང་། །སྔགས་འདིས་དཀྱིལ་འཁོར་བྱིན་ཀྱི་བརླབ། །
ན་མཿསརྦ་ཏ་ཐ་ག་ཏེ་བྷྱཿ། སརྦ་མུ་ཁེ་བྷྱཿ ཧཱུཾ་ཧཱུཾ་བ་བ་མཾ་མཾ་སྭཱ་ཧཱ། སྤྱན་དྲངས་གཤེགས་སུ་གསོལ་བ་དང་། །བསྲུང་བ་མཆོག་གི་སྔགས་ཡིན་ནོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་བི་ཤྭ་མུ་ཁེ་བྷྱཿ། ཧེ་ཧེ་ཧེ། ཨཱ་ཛྙ་པ་ར་མ་ད་ག་ག་ན་ཨ་
གཙྪ་གཙྪ་བྷ་ག་བཱན་ཤཱི་གྷྲཾ་སྭཱ་ཧཱ། བསྙེན་པ་འབུམ་ལ་བྱིན་བརླབས་དང་། །ལྷ་བསྒྲུབ་པ་དང་མཆོད་པའོ། །དེ་ནས་ཡང་དག་བཤད་བྱ་བ། །རྡོ་རྗེ་ཆོས་ཀྱི་དཀྱིལ་འཁོར་ནི། །དབུས་སུ་འཇིག་རྟེན་དབང་སྡུད་ཉིད། །པད་མ་དམར་པོ་འཆང་བའོ། །
ཤར་དུ་དོན་ཡོད་ཞགས་པ་ནི། །བགྲང་ཕྲེང་སྔོན་པོ་འཆང་བའོ། །ལྷོར་ནི་ནམ་མཁའ་དྲི་མེད་དེ། །རྡོ་རྗེ་སྔོན་པོ་འཆང་བའོ། །ནུབ་ཏུ་གར་གྱི་དབང་པད་མ། །བྱང་དུ་ཐུགས་རྗེ་ཤུགས་པོ་ཆེ། །རྡོ་རྗེ་ནག་པོ་འཛིན་པ་བྲི། །སྒྲོལ་མ་ཁྲོ་གཉེར་རལ་
གཅིག་དང་། །ཡིད་བཟངས་མ་ནི་མཚམསུ་བྲི། །ཁྲོ་བོ་དང་ནི་ཕོ་ཉ་མོ། །འཇམ་པའི་དབྱངས་ཀྱིས་རིམ་པས་དགོད། །དེ་ནས་ཕྱག་ན་རྡོ་རྗེ་ཡི། །དཀྱིལ་འཁོར་ཡང་དག་བཤད་པར་བྱ། །དབུས་སུ་ཕྱག་ན་རྡོ་རྗེ་ཉིད། །རྡོ་རྗེ་དཀར་
པོ་འཆང་བའོ། །ཤར་དུ་སངས་རྒྱས་སྤྱན་མ་ཡིན། །ལྷོར་ནི་པད་འཛིན་མཱ་མ་ཀཱི། །ནུབ་ཏུ་གོས་འཆང་ན་བཟའ་དཀར། །བྱང་དུ་སྒྲོལ་མ་དཨུ་པ་ལ་འཆང་། །ཕྱོག་བཞིར་ནམ་མཁའ་དྲི་མེད་དང་། །ཤུགས་པོ་ཆེ་དང་རྡོ་རྗེ་ཏོག །སྙེམ་
ཚུལ་ཆེན་པོ་ཞེས་པ་རྣམས། །རིགས་ཀྱི་མཚན་མ་འཛིན་པའོ། །དེར་ཡང་སྔོན་ལྟར་ཁྲོ་བོ་རྣམས། །རིམ་པ་བཞིན་དུ་བྲི་བར་བྱ། །དེ་ཡི་ཆ་རྒྱབ་དཀྱིལ་འཁོར་ལ། །དྲག་པོ་ལྷ་རྣམས་བཀོད་པ་ནི། །དཔུང་བཟངས་ལ་སོག་
རྡོ་རྗེ་ཅན། །བརྒྱད་པོ་བྱང་གི་ཕྱོགས་སུ་བྲི། །ཚོགས་འཆང་བཤེས་གཉེན་འགྲོ་སྐྱོང་དང་། །མཐོང་དཀར་རིག་བྱེད་བདེན་བྲལ་མེད། །ངན་སྤོང་བརྒྱད་དེ་དྲང་སྲོང་ཤར། །ལྷོར་ནི་རྡོ་རྗེ་དགྲ་སྟ་མ། །རྡོ་རྗེ་ཐོ་བ་དྲག་ཤུལ་མ། །རྟ་རྣ་མ་དང་ཁྲོ་གཉེར་
<pb id="98.124b"/>
མ། །རོ་ལངས་མ་དང་ལྕག་སྒྲོག་མ། །མཐོང་དཀར་མ་སྟེ་བརྒྱད་པོ་བྲི། །དུག་སེལ་རྨ་བྱ་འོད་ཟེར་ཅན། །ནོར་རྒྱུན་རལ་གཅིག་དཔུང་རྒྱན་མ། །དབྱང་ལྡན་དྲིལ་སྒྲོལ་བརྒྱད་ནུབ་ཕྱོགས། །ཀུན་ཀྱང་རང་རིག་ཕྱག་རྒྱ་ཅན། །སྒོ་ཡི་ཕྱོགས་སུ་
དགོད་བྱ་བ། །ཐུབ་པའི་འཇིག་རྟེན་སྐྱོང་བ་བཞི། །བརྒྱ་བྱིན་ཁྱབ་འཇུག་དབང་ཕྱུག་ཆེ། །ཚངས་པ་འཇམ་དཔལ་དཀྱིལ་འཁོར་ལའོ། །རྒྱལ་དང་རྣམ་རྒྱལ་མི་ཐུབ་མ། །གཞན་མི་ཐུབ་མ་སྤྱན་རས་གཟིགས། །ནག་མོ་ཆེ་དང་ཨུ་ཙྪ་ཥྨ། །
གཞོན་ནུ་འཕྲོག་མོ་གཏེར་འཛིན་གྱི། །ཁྲོ་བོ་མི་གཡོ་སྒོ་བཞི་ལ། །ནག་པོ་ཆེ་དང་དགའ་བྱེད་དང་། །ངན་སྤོང་དང་ནི་ཚོག་བདག་གོ །མི་གཡོ་དབང་བསྐུར་དགྱེས་པ་ཡི། །དབུས་སུ་ཁྲོ་བོ་མི་གཡོ་བའི། །རལ་གྲི་མེ་འོད་འབར་བའོ། །ཕྱོགས་བཞིར་
ཁྲོ་བོ་མདོག་བཞིའོ། །འཁོར་ལོས་སྒྱུར་བའི་ཆ་བྱད་ཅན། །རྡོ་རྗེ་རིན་ཆེན་པད་མ་དང་། །རྒྱ་གྲམ་གཡས་པའི་ཕྱག་ཏུ་འཆང་། །གཡོན་པ་སྡིག་མཛུབ་ཞགས་པ་འཆང་། །རིན་ཆེན་བྲག་ལ་སྐུ་བཞུགས་ནས། །ཞབས་གཉིས་པད་
མའི་སྟེང་དུའོ། །མཚམསུ་ཁྲོ་མོ་བཞི་པོ་ཡང་། །གཙོ་བོ་དང་མཚུངས་སྒེག་པའི་ཉམས། །དེ་རྒྱབ་སྔོན་ལྟར་ཁྲོ་བོ་བཅུ། །སྐུ་འམ་ཕྱག་རྒྱའི་ཕྲེང་བ་བྲི། །དཀྱིལ་འཁོར་ཆ་ཡི་རྒྱབ་ཏུ་ནི། །འཇིག་རྟེན་སྐྱོང་བཅུ་དྲག་ཤུལ་ཅན། །ཁྲོས་
པས་རང་རིག་འཁོར་བཅས་བྲི། །བུམ་པ་ཚད་ལྡན་རས་ཀྱིས་དཀྲི། །དྲི་བཟང་ཆུས་བཀང་ལྷ་གྲངས་སམ། །བཅུ་གཉིས་སམ་ནི་དྲུག་ཀྱང་རུང་། །ཁ་རྒྱན་དང་བཅས་བཞག་པར་བྱ། །བླ་རེ་བ་དན་གདུགས་རྒྱལ་མཚན། །ཡོན་
ཆབ་བདུག་སྤོས་མེ་ཏོག་དང་། །སྒྲོན་མ་བྱུག་ཆབ་ཞལ་ཟས་དང་། །གླིང་བུ་སིལ་སྙན་ན་བཟའི་ཚོགས། །གཏོར་མའི་དྲི་བཟང་སྨན་དང་བཅས། །ཡིད་འོང་དྲི་ཞིམ་ཟས་སྐོམ་ཚོགས། །དཀྱིལ་འཁོར་སྤྲས་ནས་མཆོད་པར་
བྱ། །ས་ལ་པུས་མོ་ཚད་བརྐོས་ནས། །འབུ་སྲིན་ཤིང་རྡོ་དུམ་བུ་སོགས། །སྐྱོན་མང་བྲལ་ནས་ས་ཡིས་དགང་། །བ་ཡི་རྣམ་ལྔས་བྱུག་པའི་སར། །མེ་ཏོག་བཅལ་བཀྲམ་མཆོད་སོག་བཀོད། །ལྷ་ནི་སྤྱན་དྲང་མཆོད་ནས་ཀྱང་། །
<pb id="98.125a"/>
དགེ་མི་དགེ་བའི་རྨི་ལམ་རྟག །རྨི་ལམ་བཟང་ན་སྤྲོ་གྱུར་ནས། །ས་བདག་མོ་ལ་གསོལ་བ་གདབ། །ཁྱད་པར་དུ་ཡང་གཏོར་མས་མཆོད། །བུ་ཚུར་ཤོག་ཅེས་ཐེག་ཆེན་གྱི། །ཚུལ་ཆེན་ཁྱོད་ནི་སྣོད་ཡིན་པས། །
གསང་སྔག་སྤྱོད་ཚུལ་ཆོ་ག་རྣམས། །ཁྱོད་ལ་ཡང་དག་བསྟན་པར་བྱ། །དུས་གསུམ་སངས་རྒྱས་འབྱུང་བ་རྣམས། །མི་གཡོ་མགོན་པོར་རབ་བསྒོམ་པས། །ཡེ་ཤེས་མཚུངས་པ་མེད་པ་བརྙེས། །སྐྱོབ་པ་ཤཱཀྱ་སེང་གེས་ཀྱང་། །
གསང་སྔགས་སྦྱོར་བ་མཉམ་མེད་འདི། །བདུད་སྡེ་ཤིན་དུ་མི་བཟད་པ། །དཔུང་ཆེན་རྣམས་ཀྱང་དཔའ་བོས་བཅོམ། །འཇིག་རྟེན་འདུལ་ཕྱིར་ཆོས་རྣམས་ཀྱི། །འཁོར་ལོ་བསྐོར་ནས་མྱ་ངན་འདས། །དེ་འདྲ་ཀུན་མཁྱེན་
ཐོབ་བྱའི་ཕྱིར། །བུ་ཁྱོད་བློ་གྲོས་འདི་གྱིས་ཤིག །ཨུ་དུམ་བ་རའི་མེ་ཏོག་ལྟར། །བརྒྱ་ལམ་ན་ནི་རེ་འགའ་ཞིག །འབྱུང་འགྱུར་ཡང་ནི་མི་འབྱུང་ཏེ། །སྐྱོབ་པ་འཇིག་རྟེན་མགོན་པོ་ཆེ། །རྙེད་དཀའ་རྙེད་པར་གྱུར་ན་ཡང་། །གསང་སྔག་
སྐྱོབ་པའི་ཚུལ་འབྱུང་བ། །ཤིན་དུ་དཀའ་སྟེ་རྨད་བྱུང་ཕྱིར། །སྡུག་བསྔལ་ཤིན་དུ་མི་བཟད་པ། །འཁོར་བའི་རྒྱ་མཚོ་ཆེར་འཇིག་ལས། །མྱུར་དུ་སྒྲོལ་བ་གསང་སྔགས་ལས། །ས་སྟེང་གསང་སྔགས་ནོར་བུ་འདྲ། །རྒ་ནད་འཆི་
འཇིགས་སྤོང་བ་དང་། །ཉེས་མཛད་གྲོགས་གཅུག་འཐུན་འདོད་དང་། །མུ་གེ་དགྲ་ཆོམས་བྲལ་བདེ་དང་། །ཟས་སྐོམ་གོས་རྒྱན་ལོང་སྤྱོད་རྟག །བདེ་བསྐྱེད་དཔལ་འབྱོར་ཐོབ་པ་དང་། །མྱུར་དུ་སངས་རྒྱས་འདོད་པ་ཡི། །
གསང་སྔག་ཐབ་ལ་མྱུར་བརྩོན་བསྒྲུབས། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་མེད་པ། །དམ་པ་བདག་གི་སྐྱེད་པར་བྱ། །སྡོམ་པ་ཡི་ནི་ཚུལ་ཁྲིམ་དང་། །དགེ་བའི་ཆོས་ནི་སྡུད་
པ་དང་། །སེམས་ཅན་དོན་བྱེད་ཚུལ་ཁྲིམ་གསུམ། །དེང་ནས་མཆོག་ཏུ་རྟན་པར་བཟུང་། །འགྲོ་ལ་ལྷག་པའི་སེམས་སྐྱེད་ནས། །བླ་མ་ལ་ནི་ཡོན་ཕུལ་ཞུ། །ཡིད་བཞིན་ནོར་འདྲ་བླ་མེད་སྐུ། །ཞི་བ་སངས་རྒྱས་གོ་འཕང་ཐོབ། །སྲོག་གཅོད་རྐུ་
<pb id="98.125b"/>
བརྫུན་མི་ཚངས་སྤྱོད། །མྱོས་བྱེད་འཐུང་དང་གླུ་གར་རོལ། །རྒྱན་བྱུག་མལ་ཆེན་མཐོ་བ་དང་། །ཕྱི་དྲོ་ཁ་ཟས་སྤངས་པ་སྟེ། །བརྒྱད་དང་བཅུ་བཅིག་བཅྭ་ལྔ་དང་། །ཁྱད་པར་དུ་ནི་གནམ་སྟོང་ལ། །དལ་འབྱོར་ཐོབ་པ་ཤིན་ཏུ་དཀོན། །སངས་རྒྱས་སྟན་
པ་ཤིན་དུ་དཀོན། །སྡོམ་པ་བླང་ནས་སྲོག་བཞིན་དུ། །གཡེང་མེད་སྡམས་ཏེ་བསྲུང་བར་བྱ། །གསུམ་ལ་རྟག་ཏུ་སྐྱབ་འགྲོ་བྱ། །ལྷ་མི་བདེ་ལྡན་ལུས་ཐོབ་ནས། །དམྱལ་བ་དུད་འགྲོ་ཡི་དགས་གནས། །ཐོབ་ནས་སྤང་དཀའ་དེ་དག་ནི། །ནམ་ཡང་
ཐོབ་པར་མི་བྱའོ། །བདག་ནི་དཔའ་བོ་རལ་གྲི་འཆང་། །གསང་བའི་འཁོར་ལོ་སྦྱོར་བྱེད་པས། །བཀའ་ལས་འདས་པའི་གདུག་ཅན་རྣམ། །དུམ་བུ་ཕྱེ་མར་འགས་པར་འགྱུར། །སློབ་མ་གཟུང་ཕྱིར་ཐོག་མར་ནི། །བསྙེན་པས་སྔགས་ཀྱི་འཐུ་
བསྐྱེད་བྱ། །ལོངས་སྤྱོད་འཕེལ་ཕྱིར་གཏོར་མ་གཏང་། །བསོད་ནམས་འདོད་ཕྱིར་མཆོད་པ་བརྩོན། །བླ་མ་ཐོས་བསམ་སྒོམ་ལ་གནས། །གཏོང་ཕོད་དུལ་ཞིང་ཆོས་སྤྱོད་མཁས། །ནད་མེད་བཟོད་དེས་སྙིང་རྗེ་ཆེ། །སྔགས་སྒྲུབ་
བརྩོན་དཔའ་ཤེས་རབ་ཅན། །བརྟགས་ནས་སློབ་མ་ལྔ་འམ་བདུན། །དད་བརྩོན་ཞི་དུལ་བླ་མ་བཀུར། །སྡིག་འཇིགས་ནད་མེད་དབང་པོ་ཚང་། །དབྱིབས་སྡུག་སྙིང་རྗེར་ལྡན་པ་གཟུང་། །འཕག་པ་རྡོ་རྗེ་ཁྲོ་བོའི་རྒྱལ་པོའི་རྟོགས་
པ་སྡུས་པའི་རྒྱུད་ལས་སྐྱེ་བོ་གཟུང་བའི་ཐབས་ཀྱི་ལེའུ་སྟེ་དྲུག་པའོ།།  །།<head n="2" t="བདུན་པ་རིག་འཛིན་བསྒྲུབ་པའི་ལེའུ།" type="lewu" zh="91.335"/>དེ་ནས་ཡང་དག་བཤད་བྱ་བ། །རིག་འཛིན་པ་ཡི་དངོས་གྲུབ་ཆེ། །གཞན་དུ་མེད་པ་ཕུལ་བྱུང་བ། །རྒྱུད་འདིར་བཤད་པ་མཉན་པར་བྱོས། །མི་ནི་རིན་
ཆེན་དང་པོ་ཏེ། །གང་གང་བསྒྲུབ་པ་དེ་དང་དེ། །འགྲུབ་པར་འགྱུར་ཀྱི་གཞན་དུ་མིན། །རལ་གྲི་ལྕགས་སམ་ཤིང་ཉིད་ལ། །སོར་བཞི་པ་འམ་སོར་བརྒྱད་བྱ། །ཡུ་བར་རིགས་ཀྱི་རྒྱ་ལྔ་བྲི། །བ་ཡི་རྣམ་ལྔ་དྲི་ཞིམ་ཆུས། །བཀྲུས་ཏེ་དྲི་དང་མེ་ཏོག་མཆོད། །
ཟླ་དྲུག་སྔག་བཟླས་ཁྲོ་བོ་སྒོམ། །རལ་གྲི་དུད་འཐུལ་འོད་དུ་འབར། །བླངས་པས་མཁའ་སྤྱོད་ཡུལ་འགྲོ་འགྱུར། །ཚེ་ནི་བར་གྱི་བསྐལ་པ་ཏེ། །ལྷ་ཡི་བཞོན་པ་སྣ་ཚོགས་བཅིབས། །སངས་རྒྱས་ཞིང་རྣམས་འགྲོ་བར་འགྱུར། །གསེར་
<pb id="98.126a"/>
དངུལ་ཟངས་ཀྱི་ཞགས་པའམ། །ཤིང་གིས་ཞག་པའང་ཏེ་ལྟར་འགྲུབ། །རྒྱལ་མཚན་ནོར་བུ་གིའུ་ཝང་གདུགས། །ལྕགས་ཀྱུ་རྣམ་ཀྱང་དེ་བཞིན་བསྒྲུབ། །ལྷ་རྣམ་བསྒྲུབ་ན་ཐང་ཤིང་ལ། །གང་འདོད་ལྷ་ཡི་གཟུགས་བྱས་ཏེ། །
སྔགས་བཟླས་ཙམ་གྱིས་མདུན་དུ་འོང་། །ཅི་འདོད་གསོལ་འདེབས་འདོད་པ་སྨྲ། །ཀླུ་ལ་ནཱ་ག་གེ་སར་ཤིང་། །གནོད་སྦྱིན་ལ་ནི་གསེར་ལས་གཟུགས། །དྲི་ཟ་ལ་ནི་འོ་མའི་ཤིང་། །མཁའ་ལྡིང་འཇིམ་པའི་གཟུག་ཀྱིས་སོ། །སྲིན་པོ་ལ་ནི་དུར་
ཁྲོད་ཤིང་། །གང་ཡང་གཟུགས་བྱས་རྐང་པ་ནི། །གཡོན་པས་དེ་ཡི་སྐེ་མནན་ཏེ། །སུམ་འབུམ་བཟླས་ན་མདུན་དུ་འོང་། །ཅི་འདོད་སྨྲ་ཚེ་དགོས་པ་བླང་། །ཤར་དུ་རས་རིས་ཁ་སྤྲད་དྲུང་། །དུས་གསུམ་ཁྲུས་བྱ་གོས་རློན་བྱོན། །སུམ་འབུམ་
བཟླས་ན་མར་ངོ་ཡི། །བརྒྱད་ལ་འབྱུང་པོ་གཏོར་མ་སྦྱིན། །མཎ་ཌལ་སྟེང་དུ་རོ་བཞག་ནས། །རང་ཉིད་རིན་ཆེན་ཁྲི་སྟེང་དུ། །སྙིང་པོ་ཁྲི་བརྗོད་རོ་འགུལ་འགྱུར། །མི་སྐྲག་ཁ་ཡྀ་ནང་དུ་ལྕེ། །པད་མ་ཁ་ཕྱེ་ལྟེ་ཅན་མཐོང་། །བཅད་ན་རལ་གྲི་
རིག་འཛིན་འགྱུར། །ལྷ་ཡི་གཟུགས་ཀྱིས་ཚངས་པ་ཡི། །འཇིག་རྟེན་ཁམས་ཀྱི་གནས་རྣམས་རྒྱུ། །གིའུ་ཝང་བདུན་བཟླས་ཐིག་ལེས་ནི། །སྐྱེ་བོ་ཀུན་གྱིས་མི་མཐོང་ངོ་། །མི་གཡོ་པུས་མོ་བཙུགས་པའམ། །འཇམ་དཔལ་
རིས་མའི་དྲུང་དུ་ནི། །འཇམ་དཔལ་སྔགས་འདི་ས་ཡ་བཟླས། །ཉ་ལ་ཁྱད་པར་མཆོད་པ་བྱ། །མཚན་རངས་བཟླས་པའི་ཐོ་རངས་ནས། །དང་པོ་རྟགས་ས་གཡོ་བར་འགྱུར། །གཉིས་པ་ཉི་མ་འགྱུར་ལྡོག་བྱེད། །ཕྱོག་བཞིར་
མཁའ་ལ་སྒྲ་ཆེན་པོ། །ཧ་ཧ་འབྲུག་སྐད་གྲག་པར་འགྱུར། །གསུམ་པར་མཁའ་ལ་རིག་འཛིན་རྣམས། །མེ་ཏོག་ཆར་འབེབས་ཆུན་འཕྱང་སྦྲེང་། །དེ་རྗེས་རིག་འཛིན་མ་ལུས་དང་། །འཇིག་རྟེན་སྐྱོང་བས་རབ་བསྐོར་ནས། །
ཁྲོ་རྒྱལ་བྱོན་ནས་གསུང་སྙན་གྱིས། །ཅི་འདོད་བུ་ཁྱོད་གསུང་བར་འགྱུར། །རིག་འཛིན་རྒྱལ་པོ་མི་སྣང་སོགས། །ཅི་འདོད་པར་ནི་སྨྲ་བར་བྱ། །འགྲུབ་ནས་བརྒྱད་གཉིས་ཆ་བྱད་ཅན། །རྒྱན་བཟང་ལག་ན་རལ་གྲི་ཐོགས། །
<pb id="98.126b"/>
ལྷ་ཡི་བཞོན་པ་ལ་བཅིབས་ནས། །རིག་འཛིན་ཚོགས་མང་ལྷན་ཅིག་ཏུ། །སངས་རྒྱས་ཞིང་མང་ཕྱིན་པའི་ཚེ། །རྒྱལ་སྲས་རྣམས་ཀྱིས་ཕྱག་བྱས་ནས། །མཆོད་པ་ཆེན་པོ་ཐོབ་འགྱུར་ཏེ། །བསྐལ་པ་དུ་མར་ཚེ་གནས་འགྱུར། །
ཨུད་པལ་སྔོན་པོ་ལིག་བུ་མིག །རུ་རྟ་ཟངས་སྣོད་རི་ལུ་བཞག །ཟླ་བ་གཟས་ཟིན་པར་བཟླས་ནས། །མིག་བསྐུས་འདོད་པའི་ཁམས་གསལ་འགྱུར། །བདག་ནི་སུས་ཀྱང་མི་ཐོང་ངོ་། །གནམ་ལྕགས་རྡོ་རྗེ་སོར་བཅུ་དྲུག །ངེས་
གཉིས་རྩེ་གསུམ་དབྱིབས་ཅན་ཏེ། །ཙན་དན་དམར་དང་དྲི་བཟངས་བྱུག །ཆོ་འཕྲུལ་ཚེས་གཉིས་ཉ་ཡི་བར། །མཆོད་ཅིང་བཟླས་ན་ཐ་མར་ནི། །མར་མེ་བརྒྱད་སོག་ཀྱིས་མཆོད་དེ། །ཀུ་ཤ་ཁྲེས་ཀྱི་སྟེང་འདུག་ནས། །རྡོ་རྗེ་ལག་གཉིས་
གཟུང་མ་ཐག །དུད་འཐུལ་འོད་དུ་འབར་ནས་ཀྱང་། །འཁོར་བཅས་རིག་པའི་འཛིན་པ་ཡི། །འཁོར་ལོས་སྒྱུར་བ་ཐོབ་པར་འགྱུར། །འཁོར་ལོ་བདུན་སོག་མཚོན་ཆ་དང་། །གསེར་དང་མལ་ལྷམ་ཚངས་སྐུད་སོགས། །དགོས་པ་ཐམ་
ཅད་དེ་ལྟར་སྒྲུབ། །སྔོན་གྱི་ཚུལ་དུ་དངོས་གྲུབ་འབྱུང་། །ཚེས་གཅིག་ཉིན་པར་སྐུ་གཟུགས་ཀྱི། །མཐེ་བོར་ཛ་ཏི་སྔགས་བརྗོད་བརྡེག །སྟོང་ཕྲག་བརྒྱད་ཀྱི་མཐེ་བོ་ལས། །འོད་ཟེར་ཕྱུང་ནས་རེག་མ་ཐག །དབུ་སྐྲ་ལྕང་ལོ་
འཁྱིལ་གྱུར་ནས། །འཁོར་བཅས་རིག་འཛིན་རྒྱལ་པོ་འཐོབ། །སུས་ཀྱང་མི་ཐུབ་ལུས་གྲུབ་འགྱུར། །ཚེ་ནི་བསྐལ་པའི་བར་དུ་གནས། །ས་ལ་པད་འདབ་བརྒྱད་པ་བྲི། །བུམ་པ་སྐུད་པ་ནག་པོས་དཀྲི། །ཙན་དན་
གྱིས་བྱུག་དྲིས་ཀྱང་དགང་། །པད་མའི་སྟེང་བཞག་པད་སྟེང་འདུག །སྟོང་ཕྲག་བརྒྱད་བཟླས་ས་གཞི་གས། །པད་མར་སྣང་ཞིང་ས་གཞིར་སྣང་། །ཆུ་དེས་གཏོར་ལ་ཁྲུ་གང་བརྐོ། །བླངས་པས་བསྐལ་པའི་ཚེ་ཚད་
འཐོབ། །གྲོག་མཁར་ས་ལ་སེང་གེ་བྱ། །གིའུ་ཝང་གིས་བྱུགས་དཀྱིལ་འཁོར་གཞག །གཡོ་འགུལ་བར་དུ་མཆོད་ཅིང་བཟླ། །སེང་གེར་གྱུར་ནས་རྒྱབ་ཞོན་ནས། །འདོད་གཟུགས་ལྷ་གནས་ཀུན་དུ་འགྲོ། །
<pb id="98.127a"/>
སངས་རྒྱས་ཞིང་ཡང་མཐོང་བར་འགྱུར། །ཚེ་ལོ་ཁྲི་ཕྲག་གཅིག་བསྐོར་ནས། །རིག་འཛིན་ཆེན་པོའི་གནས་སུ་འགྲོ། །འདིར་གསུང་པ་འམ་མ་གསུངས་པ། །སྔགས་དང་ལྷ་འདི་བསྒྲུབ་པ་ཡིས། །རིག་འཛིན་གྲུབ་
པར་གྲགས་པ་རྣམས། །མ་ལུས་ཐམས་ཅད་འགྲུབ་པར་འགྱུར། །འཕགས་པ་རྡོ་རྗེ་ཁྲོ་བོའི་རྒྱལ་པོ་ཆེན་པོའི་རྟོག་པ་བསྡུས་པ་ལས་རིག་འཛིན་བསྒྲུབ་པའི་ལེའུ་སྟེ་བདུན་པའོ།།  །།<head n="2" t="བརྒྱད་པ་སྦྱོར་བ་ཕྲན་ཚེགས་ཀྱི་ལེའུ།" type="lewu" zh="91.338"/>དེ་ནས་ཡང་དག་བཤད་བྱ་
བ། །ཕྲན་ཚེགས་ལས་ཀྱི་སྦྱོར་བ་གཙོ། །གཟའ་ཡི་ཆོ་ག་འདི་ཡིན་ཏེ། །གནོད་པ་སེལ་དང་ཕན་བསྐྱེད་མཛད། །བ་ཡི་རྣམ་ལྔས་བྱུག་པ་ཡི། །དཀྱིལ་འཁོར་དབུས་སུ་པད་མ་ནི། །ཁ་དོག་སྣ་ཚོག་ཉིས་བརྩེག་གི །དབུས་སུ་སངས་
རྒྱས་དེ་བཞིན་ལྷོར། །ཆོས་ནི་རྡོ་རྗེ་ཆོས་དཀར་པོ། །ཤར་དུ་དགེ་འདུན་ལྗང་གུའོ། །ནུབ་དུ་འཇིག་རྟེན་དབང་ཕྱུག་དམར། །བྱང་དུ་ཕྱག་ན་རྡོ་རྗེ་ཏེ། །བྱང་ཤར་དུ་ནི་འཇམ་དཔལ་སེར། །མེར་ནི་གཤིན་རྗེའི་གཤེད་ངོ་གནག །དབྱུག་ཆང་
མ་ཧེ་ཞོན་པའོ། །མི་གཡོ་མགོན་པོ་སྲིན་པོ་ཕྱོགས། །རྟ་མགྲིན་རླུང་གི་ཕྱོགས་སུའོ། །དཀོན་མཆོག་གསུམ་པོ་ཆོས་འཆད་རྒྱ། །སེམས་དཔའ་ཁྲོ་བོ་རང་རྟགས་སོ། །ཀུན་ཀྱང་རིན་ཆེན་ཁྲི་ལ་བཞུགས། །དེ་རྒྱབ་ཆ་ལ་གཟའ་རྣམས་
སྟེ། །ཤར་དུ་ཉི་མ་དཀར་སེར་ནི། །རྟ་ལ་ཞོན་ཏེ་པད་མ་འཆང་། །ནུབ་ཏུ་ཟླ་བ་དཀར་པོ་ནི། །ཀུ་མུ་ད་འཆང་ངང་པ་ཞོན། །ལྷོར་ནི་མིག་དམར་ཁ་དོག་དམར། །རིལ་བའི་སྟེང་བཞུགས་མེ་སྒྲོན་བསྣམས། །ལག་པ་མདོག་
སེར་ཨུད་པལ་འཆང་། །བྱང་དུ་པད་སྟེང་བཞུགས་པ་ཡི། །ཕུར་བུ་མདོག་སྔོན་གླེག་བམ་ཐོགས། །ཤར་ལྷོ་ཕྱོགས་སུ་ཀླུ་ལ་བཅིབས། །པ་ཝ་སངས་དཀར་ཤིང་ཐོག་འཆང་། །ལྷོ་ནུབ་གསེར་གྱི་ཁྲི་ལ་
བཞུགས། །བྱང་ཤར་སྤེན་པ་མདོག་ནག་ནི། །ཚངས་པའི་སྟེང་ན་དབྱུག་པ་ཐོགས། །ནུབ་བྱང་སྒྲ་ཅན་དུད་ཀ་ནི། །སྦྲུལ་གྱི་སྟེང་ན་འཁོར་ལོ་འཛིན། །རྣོན་པོ་ལྗང་གུ་རལ་གྲི་འཆང་། །གཙོ་བོའི་དྲུང་དུ་པད་སྟེང་བཞུགས། །
<pb id="98.127b"/>
ན་མཿསརྦ་ཏ་ཐཱ་ག་ཏེ་བྷྱཿ  སརྦ་པ་རི་པུ་ར་ཀེ་བྷྱཿ། སརྦ་ཐཱ། ཨོྃ་བྷ་གི་ནཾ་སྭཱ་ཧཱ། ཉི་མའི་སྙིང་པོའོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་པ་རི་པུ་ར་ཀེ་བྷྱཿསརྦ་ཐཱ། ཨཱོཾ་སརྦ་ཏྲ་ཡཾ་ཨ་སྭཱ་ཧཱ། ཟླ་བའིའོ། །ན་མཿསརྦ་
ཏ་ཐཱ་ག་ཏེ་བྷྱཿསརྦཱ་པ་རི་པུ་ར་ཀེ་བྷྱཿ སརྦ་ཐཱ། ཨོྃ་ཨ་བྷིརྱ་ཡ་སྭཱ་ཧཱ། རྣོན་པའིའོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་པ་རི་པུ་ར་ཀེ་བྷྱཿ། སརྦ་ཐཱ། །ཨོྃ་སུ་བྷི་ཤུད་དྷ་སྭཱ་ཧཱ། མིག་དམར་གྱིའོ། ན་མཿསརྦ་ཏ་ཐཱ་ག་ཏེ་བྷྱཿསརྦཱ་
པ་རི་པུ་ར་ཀེ་བྷྱཿ སརྦ་ཐཱ། ཨོྃ་བི་སུ་ཏྲ་བ་ཀཱ་ཡ་སྭཱ་ཧཱ། གཟའ་ལྷག་གིའོ། །ཨོཾ་ན་མཿསརྦ་ཏ་ཐཱ་ག་ཏེ་བྷྱཿ། སརྦ་པ་རི་པུ་ར་ཀེ་བྷྱཿ སརྦ་ཐཱ། ཨོྃ་བྷི་ཀ་མྱ་དྷ་ཡ་སྭཱ་ཧཱ། ཕུར་བུའིའོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་པ་རི་པུ་ར་ཀེ་བྷྱཿ 
སརྦ་ཐཱ། ཨོྃ་སུ་དྷརྨ་རྞ་ར་ཧོ་སྭཱ་ཧཱ། པ་བ་སངས་ཀྱིའོ། །ན་མ་སརྦ་ཏ་ཐཱ་ག་ཏེ་བྷྱཿ སརྦཱ་པ་རི་པུ་ར་ཀེ་བྷྱཿ སརྦ་ཐཱ། ཨོྃ་ཀྲྀཥྞ་བརྞ་ཕ་ཀ་སྭཱ་ཧཱ། སྤེན་པའིའོ། །ན་མཿསརྦ་ཏ་ཐཱ་ག་ཏེ་བྷྱཿ སརྦ་པ་རི་པུ་ར་ཀེ་བྷྱཿ སརྦ་ཐཱ། ཨོྃ་བི་ཀྲྀ་ཏ་
ལ་ཀུ་རུ་ཙི་སྭཱ་ཧཱ། སྒྲ་གཅན་གྱིའོ། །སྔགས་རེ་བརྒྱད་སྟོང་བརྒྱད་བརྒྱ་བཟླས། །ཅི་འབྱོར་མཆོད་དེ་གསོལ་བ་གདབ། །ལོང་སྤྱོད་སྤེལ་ཅིང་འཇིགས་པ་སེལ། །ནད་མེད་བགེགས་རིགས་འཇོམས་པར་འགྱུར། །རིམ་སོག་གཟས་
ཟིན་ནད་ལ་ཡང་། །སྐུ་ཡི་དྲུང་དུ་གསོལ་ཏབ་སེལ། །ཞི་རྒྱས་དབང་དྲག་གང་སྦྱར་བ། །དེ་དག་ཐམས་ཅད་འགྲུབ་པར་འགྱུར། །མི་དང་བྱ་རྒོད་སྦྲུལ་རུས་པ། །སྐབས་སུ་བཏུམས་ནས་དགྲ་ཁྱིམ་སྦ། །དགྲ་བོ་ནད་བསྐྱེད་ནོར་
རྣམས་བརླག །རྟག་ཏུ་འཐབ་མོ་འབྱུང་བར་ངེས། །སྟག་སྤུ་ཐོད་རུས་འུག་པའི་སྤུ། །དགྲ་བོའི་སྒོར་སྦས་སྐྲད་པར་བྱེད། །ནེའུ་ལེ་ནག་པོ་ཝ་སྦལ་རུས། །རང་ཁྲག་གཙངས་པའི་མགོ་བོ་རྣམ། །གོང་བུ་མིང་བཅས་དགྲ་སྒོར་སྦ། །དགྲ་བོ་འཁོར་
བཅས་ཤི་བར་འགྱུར། །མི་ཚིལ་དུར་ཐལ་རྒྱ་སྐྱེགས་ནི། །ཐོད་པ་སོ་ཅན་ནང་བླུགས་ནས། །གང་གི་སྒོར་བཞག་ཁང་པ་འཇིག །ཀུ་ཤའི་གཟུག་བརྙན་རྐང་པས་མནན། །དབང་སྦྱར་འདོད་པའི་སྔགས་བཟླས་ན། །རྒྱལ་པོ་ཆེ་ཡང་དབང་འགྱུར་ན། །འབྱུང་
<pb id="98.128a"/>
པོ་གཞན་ལྟ་སྨོས་ཅི་དགོས། །བུད་མེད་སྐྱེས་ཕྱུག་ལ་སོགས་ལ། །རང་མི་ལྡན་པའི་གཟུག་བྱས་ཏེ། །རྐང་པ་གཡོན་མནན་མིང་བཅས་བཟླ། །གང་དང་གང་ཡང་ངེས་པར་འགྲུབ། །ས་ལ་བགེགས་ཀྱི་གཟུག་བྲིས་ཏེ། །སྔགས་ཀྱི་
བརྡུངས་ན་བརླག་པར་འགྱུར། །འཇིམ་པས་བགེགས་ཀྱི་གཟུགས་བྱས་ཏེ། །གདབ་ཅིང་བརྡུངས་ན་སེལ་བར་ངེས། །ཕུར་བུ་གདབ་དང་མཚོན་ཆས་བྲབ། །རྡོ་རྗེ་རི་རབ་ཅོག་བརྒྱད་ལྡན། །ས་ལ་བྱས་པའི་ཐེམ་བར་དུ། །གཟུག་བརྙན་བཅུག་ཏེ་
རྐང་པས་མནན། །གཟས་ཟིན་ནུབ་མོ་བའི་མཎྜལ། །དྲི་བཟང་མེ་ཏོག་སིལ་མ་བཀྲམ། །ཕ་རོལ་ཕྱིན་པའི་གླེག་བམ་བཞུགས། །ཟངས་མའི་སྣོད་དུ་མར་བཞག་སྟེ། །སེང་ལྡེང་མེས་ནི་བསྐོར་བར་བྱ། །དངོས་གྲུབ་རྣམ་གསུམ་
འགྲུབ་པ་དང་། །གཏེར་མཐོང་བར་ཡང་འདི་འགྱུར་རོ། །ཁྲོས་པས་སྤྱན་གྱི་ཕྱག་རྒྱ་བྱ། །ཧཱུྃ་མཐའ་གསང་སྔགས་དྲག་ཏུ་བརྗོད། །དུར་ཁྲོད་ཐལ་བ་གང་བྱིན་པ། །གདོན་གྱིས་འཛིན་ནམ་བྲན་དུ་འགྱུར། །དེ་ནས་མི་གཡོ་སྤྱན་གཅིག་
པའི། །སྔགས་ཀྱི་ཆོ་ག་བཤད་པར་བྱ། །རིས་མའི་དྲུང་དུ་འབུམ་ཕྲག་གསུམ། །བརྗོད་པས་འདི་ཡི་བསྙེན་པ་རྫོགས། །དབེན་པར་ཟན་གྱི་ཆང་བུ་སྦྱིན། །དེས་ན་རྟག་ཏུ་འབྲེལ་བར་འགྱུར། །མཛུབ་མོའི་རྩེ་ལ་ཧཱུྃ་བཀོད་ནས། །བརྗོད་
པས་སྤྲིན་རྣམས་འདྲལ་བར་བྱེད། །དགྲ་བོ་ལྷར་བཅས་གཟུག་བརྙན་ལ། །རྐང་གཡོན་མནན་བཟླས་ལྕགས་ཕུར་གདབ། །བཀའ་ཉན་འགྱུར་རོ་གཏུབས་ན་ཤི། །སྐུད་པ་སེར་པོས་བཅིང་ནད་དག །སྤང་ལེབ་མནན་ན་མནན་པར་
འགྱུར། །ར་པགས་བྲབས་ན་བཀའ་ཉན་འགྱུར། །སྲད་བུ་ཡུང་ཀར་ལ་བཟླས་ཏེ། །འཆང་ན་གང་འདོད་སྲུང་བར་བྱེད། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་བི་ཤྭ་མ་ཁེ་བྷྱོ། ། སརྦ་ཐཱ། ཨོྃ་ཙཎ་ཌ་མ་དཱ་རོ་ཥ་ཎ་ཧཱུྃ་ཏྲཾ་ཐཱ་མ་ཧཱ་ཙཎ་ཌ། ཨ་ཙ་ལ་ཀ་ན་ཧཱུྃ་
ཧཱུྃ་ཧཱུྃ་ཨ་པ་ཏི་ཧ་ཧ། ཏ་ཐཱ་ག་ཏི་ཛ། །སྨ་ར་ཧཱུྃ་ཧཱུྃ་ཕཊ་སྭཱ་ཧཱ་རྒྱ་མཚོར་འབབ་པའི་ཆུ་ཀླུང་དུ། །ཙན་དན་སྤྲས་པའི་པད་མ་ནི། །སྔགས་བཅས་ཅི་ཙམ་བསྒྱུར་བའི་གྲངས། །གསེར་གྱི་དོང་རྩེ་རྙེད་པར་འགྱུར། །བྲམ་ཟེ་འམ་ནི་དགེ་འདུན་རས། །
<pb id="98.128b"/>
རྒྱལ་པོ་རས་སམ་གྲོ་བ་ལ། །པད་མ་མུ་ཁྱུད་གཉིས་ལྡན་བྲི། །ལྟེ་བར་ཨོཾ་ཧཱུཾ་མིང་དང་བཅས། །ཙཎ་ཌ་མ་ཧ་རོ་ཥ་ཎ། །ཕཊ་དང་བཅས་པ་འདབ་མར་བཀོད། །མུ་ཁྱུད་དང་པོར་རྩ་སྔགས་ཏེ། །གཉིས་པ་འཇམ་དཔལ་སྔགས་ཉིད་བྲི། །དྲི་དང་
མེ་ཏོག་སོགས་མཆོད་ནས། །ཀོགས་ཀྱིས་དྲིལ་ནས་ལུས་ལ་བཅངས། །གདོན་དང་ནད་དང་མུ་གེ་སེལ། །གཡུལ་དུ་ཕྱིན་ན་རྒྱལ་བར་འགྱུར། །ཡང་ན་རལ་གྲི་སོར་བཞིར་བྲི། །འོད་ཀྱི་རི་མོ་ནང་ཆུད་པ། །ཡེ་དྷརྨ་ལ་སོག་ཀྱིས་བསྐོར། །དབུས་
སུ་མིང་དང་བཅས་པ་ཡི། །སྙིང་པོ་སྔགས་ནི་ཁྲིགས་སུ་བྲི། །འདིས་ཀྱང་སྔོན་གྱི་ཡོན་ཏན་འགྱུར། །མཐོ་ལྔས་འཁོར་བའི་པར་བུ་ནི། །མཐོ་གང་འཕང་དུ་ཡོད་པར་བྱ། །ནང་དུ་མཚལ་གྱིས་འཇམ་དཔལ་སྔགས། །མགོ་ནི་གྱེན་དུ་
བལྟས་པ་བྲི། །ཁ་ལ་ཉེ་བར་རྟེན་འབྲེལ་སྔགས། །སྤྲ་ཚིལ་ལས་བྱས་དགྲ་ཡི་གཟུགས། །དུག་དང་གྲི་ཁྲག་གིས་བྲིས་ནས། །མིང་ཡིག་བསོད་པར་བཅས་པ་ནི། །ལིང་ཁའི་སྙིང་གར་བཅུག་བྱས་ཏེ། །དཀྱིལ་འཁོར་གྲུ་གསུམ་
ནག་པོ་ཡི། །དབུསུ་མཐོ་གང་བྲུས་བྱས་ཏེ། །ནང་བཞག་སྟེང་དུ་སྤར་བུ་སྦུབ། །ཅི་སྲིད་མར་གྱི་ཚེས་གཅིག་ནས། །ཟླ་བ་མི་སྣང་ཞག་བར་དུ། །ཉིན་མོ་རྟེན་འབྲེལ་སྔགས་བཟླས་ཏེ། །མཚན་དུས་ཁྲོ་བོ་སྤྱན་གཅིག་པའི། །
སྔགས་ནི་དྲག་དུ་བརྗོད་པར་བྱ། །མཚམས་དང་ཅི་སྲིད་མཚམས་བར་དུ། །གཡོན་དུ་བསྐོར་ཞིང་རྩ་བའི་སྔགས། །དྲུག་ཅུ་རྩ་བཞིའི་གྲངས་སུ་བརྗོད། །འཇམ་དཔལ་སྔགས་ཀྱིས་ཆོས་གོས་སྲུ། །བདེ་གཤེགས་ཡི་གེ་བརྒྱ་
པས་ནི། །མཆོད་རྟེན་ལ་ནི་བསེག་བཤང་བསིལ། །སངས་རྒྱས་བསྟན་པ་འཇིག་པ་དང་། །སྔགས་ལ་འཕྱ་ཞིང་སེམས་ཅན་འཚེ། །ལོག་ལྟ་ལོག་པར་སྤྱོད་བྱེད་ཅིང་། །སེམས་ཅན་ལ་འཚེ་བྱེད་པ་ནི། །རྒྱལ་པོ་ཁྲོ་བོ་ཆེ་བཅུ་དང་། །འཇིག་རྟེན་སྐྱོང་དང་
རྒྱལ་ཆེན་བཞི། །མ་ཚོགས་གཟའ་དང་རྒྱུ་སྐར་ཚོགས། །བསྟན་དགའ་རྣམས་ཀྱིས་མྱུར་དུ་སྒྲོལ། །རྒྱུད་གཞན་དག་ལ་གྲགས་པ་ཡི། །བདེན་པའི་མཐུ་ཡང་དུ་མ་བརྗོད། །དུར་ཁྲོད་ས་ལ་མཆོད་རྟེན་ནི། །ནག་པོ་གྲུ་གསུམ་ཁྲུ་གང་བའི། །སྲོག་ཤིང་ནག་
<pb id="98.129a"/>
པོ་གྲུ་གསུམ་ལ། །བདེ་གཤེགས་ཡི་གེ་བརྒྱ་པས་དཀྲི། །གུར་ཀུམ་ལི་ཁྲིས་བྲིས་པའོ། །མྱ་ངན་མེད་ཤིང་གྲུ་གསུམ་ལ། །རྒྱ་གྲམ་དབང་ཆེན་རིམ་པར་བཅའ། །ལཾ་དང་སྟཾ་བྷ་ཡ་ནན་བརྒྱད། །ཕྱོགས་བརྒྱད་བྲི་བའི་རྭ་དབུས་ལ། །
ཉེ་སྙིང་མིང་དང་བཅས་པ་བྲི། །དེ་ཡི་སྟེ་བར་སྙིང་པོ་ནི། །བསད་པ་མིང་བཅས་བྲི་བའོ། །ཚོགས་ཀྱི་བདག་པོ་གཏོར་མས་མཆོད། །མ་མོ་རྣམས་དང་ལེག་ལྡན་སྲས། །ཤ་ཁྲག་མེ་ཏོག་ནག་པོས་མཆོད། །ཇི་སྲིད་གསུམ་དང་བདུན་
བར་དུ། །ལེ་ལོ་མེད་པར་བྱས་གྱུར་ན། །དགེ་སློང་དགེ་ཚུལ་བསྙེན་ལྡན་གང་། །སྡོམ་བརྩོན་དེ་ནི་ལྡན་གྱུར་ཏེ། །སྡིག་ལྡན་མྱུར་དུ་ཤི་བར་འགྱུར། །དེ་ནས་ཡང་དག་བཤད་བྱ་བ། །གཏུམ་པོ་རྡོ་རྗེ་འཛིན་པ་ཡི། །སྣ་ཚོགས་ལས་རྣམས་
ཐུན་མོང་སྟེ། །ཁྱད་པར་སྦྱོར་བ་ཅུང་ཟད་བཤད། །ཡུངས་ཀར་བསྣུན་པས་འབྱུང་པོ་འབྲོས། །སེར་བ་བསྲུང་ན་འཁོར་ལོ་འམ། །རྔ་དང་དུང་ལ་བྲི་བར་བྱ། །གཡུལ་དུ་འཇུག་ན་རལ་གྲི་སོགས། །ནད་ལ་འཁོར་ལོ་ཆུ་ཡུངས་ཀར། །ཐོད་ལོ་
ཀོར་གྱིས་ས་ཕོར་ལ། །བྲིས་ཏེ་སྒོར་སྤྱངས་སྲིའུ་བསྲུང་། །སྤྲ་ཚིལ་གཟུགས་བརྙན་སོར་བཞི་པ། །དུར་ཁྲོད་ཐལ་བཟླས་སྒོ་སྟེ་བཞག །ནད་པ་གདོན་ལས་བསྲུང་པར་ངེས། །སྙིང་གར་མིང་སྔགས་སྤེལ་བཅུག་ནས། །ཚེར་མ་
ཁར་བཙུགས་ངག་རེངས་བྱེད། །སྙིང་ལ་བཙུག་ནས་ཁྲོས་པ་ཞྀ། །ནན་ཏན་སེམས་ཀྱིས་གསོད་པར་ངེས། །ལིང་གས་རྟགས་ཀྱི་ནུས་པ་མེད། །ཡང་ན་རབས་ཆད་ཐོད་པ་ལ། །མིང་སྔགས་བྲིས་ཏེ་མི་ཁྲག་བཀང་། །རབས་ཆད་
དུར་སྦས་རིག་རྒྱུད་འཆད། །ཁྱི་ནག་ཐོད་པར་མིང་སྔགས་བཅས། །དུག་བཀང་ཀླུ་གནས་སྦས་མཛེས་འཛིན། །དགྲ་ཡི་སྒོར་སྦས་འབྱེད་པར་བྱེད། །ཞིང་དུ་སྦས་ན་ལོ་ཉེས་བྱེད། །ཕྱུགས་གནས་གོད་འབྱུང་ཟླ་དང་འབྱེད། །
ཆུ་དོང་སྦས་ན་ཆུ་སྐེམས་འགྱུར། །མེ་དུར་སྦས་ན་རིམས་ཀྱིས་འཛིན། །ཡང་ན་དགྲ་མིང་ཁྲག་གིས་བྲི། །སྤྲ་ཚིལ་གཟུག་ཀྱི་སྙིང་གར་བཅུག །མཆོད་རྟེན་ནག་པོ་མཐོ་གང་བའི། །ནང་བཅུག་དོང་བཞག་ལྷུང་བཟེད་སྤུབ། །
<pb id="98.129b"/>
བྲམ་ཟེ་རིགས་བཞིས་སྔགས་བརྗོད་ཅིང་། །ནག་པོ་ཚེས་ནས་ཕྱིས་བསྐོར་ཞིང་། །བདེན་པའི་མཐུ་བརྗོད་གཟུགས་བརྙན་བསྲེག །དགྲ་བོ་ཤི་འགྱུར་ཐེ་ཚོམ་མེད། །གྲི་ཁྲག་བྱ་རོག་འུག་པའི་ཁྲག །ཀ་ཏྲ་ཏ་ཡི་ལྟེ་བ་ལ། །
ཀ་རོ་ཀ་ཡི་དུས་སུ་ནི། །གཟུགས་ལ་མིང་དང་སྔགས་བཅས་བྲིས། །རྐང་པས་མཉེས་ན་རྡུལ་དུ་འགྱུར། །རྡོ་རྗེ་འཛིན་པའི་བཀའ་བཞིན་ནོ། །མཚོན་གྱིས་བསད་པའི་ཐོད་པ་ལ། །སྔགས་དང་ཡུལ་ལྷའི་མིང་སྤེལ་བྲི། །ལྷ་ཡི་གནས་
གཅུག་དེ་སྟེང་དུ། །སྔགས་བཟླས་ཕུར་པ་སྙིང་གར་གདབ། །གདུག་པའི་ཚེར་མའི་ཧོམ་སྦར་ཏེ། །མི་རྟ་བ་ལང་ཁྱི་མ་ཧེ། །སྣ་ཚོགས་ཁྲག་བསྲེས་འདི་སྐད་བརྗོད། །ལྷ་ཁྱོད་ཡུལ་འདིར་ཐོག་སེར་ཕོབ། །མེད་ན་བསྐལ་པར་
ཁྱོད་ཉིད་སྲེག །དེ་རྗེས་དཀར་དང་མངར་མཆོད་དོ། །འཕགས་པ་རྡོ་རྗེ་ཁྲོ་བོའི་རྒྱལ་པོ་ཆེན་པོའི་རྟོག་པ་བསྡུས་པའི་རྒྱུད་ལས།  སྦྱོར་བ་ཕྲན་ཚེགས་ཀྱི་ལེའུ་སྟེ་བརྒྱད་པའོ།།  །།<head n="2" t="དགུ་པ་སྦྱིན་བསྲེག་གི་ལེའུ།" type="lewu" zh="91.344"/>དེ་ནས་སྦྱིན་བསྲེག་ལས་རྣམས་ཀུན། །མྱུར་
འགྲུབ་ཐབས་ནི་བཤད་པར་བྱ། །མངར་གསུམ་དུར་བ་བསྲེགས་པ་ཡིས། །གནོད་རིགས་ཐམས་ཅད་སེལ་བར་བྱེད། །ཡམ་ཤིང་འབྲས་བུ་གསུམ་བསྲེགས་ཤིང་། །གདོན་ནད་ཐམས་ཅད་ཞི་བར་བྱེད། །འོ་མ་ཅན་གྱི་ཡམ་
ཤིང་ལ། །འོ་མ་དུར་བ་ཏིལ་དང་འབྲས། །སྙིང་རྗེའི་སེམས་ཀྱི་བརྒྱ་བསྲེགས་ན། །གནོད་པ་ཐཾད་ཞི་བར་འགྱུར། །ག་པུར་མངར་གསུམ་འབྲུ་ཐམས་ཅད། །དུར་བ་དཀར་པོའི་ཡམ་ཤིང་རྣམས། །འོ་མ་ཅན་གྱི་ཤིང་ལ་བསྲེག །
ནད་དང་གདོན་རྣམས་ཐམས་ཅད་ཞི། །འོ་མ་སྦྱིན་བསྲེག་བརྒྱ་རྩ་བརྒྱད། །ཕྱུགས་ངས་ཆེན་པོ་ཞི་བར་འགྱུར། །དུར་བ་མངར་གསུམ་མིང་བཅས་པས། །བསྲེགས་པས་རྟ་ཕྱུགས་ནད་ཞི་བྱེད། །ཤར་ལྷོ་ནུབ་
བྱང་ཕྱོགས་ཀྱི་ནི། །དཀར་ནག་དམར་སེར་ཁ་དོག་འགྲུབ། །ཁྲུ་གང་ཁྲུ་གཉིས་ཚད་ཀྱི་ཐབ། །སོར་བཞི་ཁ་ཁྱེར་རིམ་པས་བཏང་། །སེམས་དཔའ་པད་མའི་རྡོ་རྗེ་དང་། །གཅིག་པུས་ཞི་རྒྱས་དབང་དྲག་འགྲུབ། །དེ་ནས་
<pb id="98.130a"/>
རྒྱས་པའི་སྦྱིན་བསྲེག་ནི། །ཅི་འདོད་ཐོབ་པ་བཤད་པར་བྱ། །པད་མའི་ཆུ་བ་འབུམ་ཕྲགཅིག །རྒྱལ་པོ་འཐོབ་སྟེ་བློན་པོ་ནི། །ཀུ་མུ་ད་ལ་འབུམ་ཕྲག་གསུམ། །ཞོ་དང་མངར་གསུམ་དང་བཅས་པའོ། །ཨ་བ་མར་གའི་
འབྲས་བུ་དང་། །མངར་གསུམ་འབུཾ་གྱིས་ཡུལ་བདག་འཐོབ། །རིགས་བཟང་འབུཾ་ཕྲག་བདུན་གྱིས་ནི། །ཡིད་ལ་ཅི་འདོད་ཐོབ་པར་འགྱུར། །དུར་བ་ཏིལ་དང་འབྲས་སོགས་བསྲེག །བུད་མེད་བུ་བཟང་ཐོབ་པར་འགྱུར། །ནོར་
འདོད་པས་ནི་རྐུན་པོ་ཡི། །ལག་པ་གཡས་པ་མཛོད་བཞག་ནས། །མཆོད་ཅིང་གསོལ་བ་བཏབ་པས་ནི། །ནོར་རྣམས་མྱུར་དུ་ཐོབ་པར་འགྱུར། །ཡང་ན་རྒྱ་ཡི་ལྤགས་པ་ལ། །གུར་གུམ་གིའུ་ཝང་ཡུང་བས་ནི། །བྱི་བ་ཆེར་བརྗིད་སེར་པོ་བྲི། །
ཤར་ན་མཛོད་ཕུགས་བལྟས་པར་གཞག །ཟས་ཀྱི་ལྷག་མས་མཆོད་བྱ་ཞིང་། །གསོལ་བ་བཏབ་པས་ནོར་རྙེད་འགྱུར། །པད་མའི་ཟེ་བ་ཀ་ལི་ཀ །པྲི་ཡང་ཀུ་ནི་ནོར་རྙེད་དོ། །འབྲས་བསྲེགས་པས་ཀྱང་ནོར་ཆེན་འཐོབ། །ཀུ་མུ་ད་ཡི་འབྲས་
སོགས་སྲེགས། །ལོངས་སྤྱོད་ཆེ་དང་ས་གཞི་འཐོབ། །པད་མ་ཞོ་དང་སྦྲང་རྩི་མར། །སྦྱིན་སྲེག་འབུམ་གྱིས་མཆོག་སྩོལ་བ། །གསུམ་པ་དག་ཀྱང་མཐོང་བར་འགྱུར། །བིལ་བའི་འབྲས་བུ་མངར་གསུམ་བཅས། །འབུམ་ཕྲག་
གསུམ་དུ་བསྲེགས་པས་ནི། །རང་ཉིད་རྒྱལ་པོ་ཆེན་པོར་འགྱུར། །མར་དང་ཡུངས་ཀར་དཀར་པོས་ནི། །ནིམ་པའི་ཤིང་ལ་འབུམ་བསྲེག་ན། །སྙིང་པོ་རྙིང་པ་རྒྱས་པར་འགྱུར། །ནས་ལ་སོགས་པ་འབྲུ་རིགས་རྣམས། །གང་བསྲེགས་
གསོལ་བཏབ་དེ་རྒྱས་འགྱུར། །གང་འདོད་གོས་ཀྱི་ཁ་དོག་ཅན། །མེ་ཏོག་བསྲེགས་ན་གོས་རྙེད་འགྱུར། །སྤོས་ཤིང་བསྲེགས་ན་འཁོར་གཡོག་འཕེལ། །ཞོ་མར་སེང་ལྡེང་མེ་ལ་སྟོང་། །བསྲེགས་ན་ནོར་རྣམས་རྙེད་པར་
འགྱུར། །དེ་ནས་དབང་གི་བསྲེག་ལུགས་བཤད། །ཏིལ་དང་འབྲས་སོགས་ཕུབ་མ་བསྲེག །བུད་མེད་དབང་དུ་བྱེད་པའོ། །པྲི་ཡང་ཀུ་ཡི་སྦྱིན་བསྲེག་གིས། །བྱིས་པ་རྣམས་ནི་དབང་དུ་འགྱུར། །འོ་མ་སྦྲང་རྩི་ཨ་
<pb id="98.130b"/>
རུ་རའི། །ཤིང་ལ་བསྲེགས་ན་ལྷ་དབང་བྱེད། །གསུམ་པོ་དེ་དང་གུ་གུལ་བསྲེག །གནོད་སྦྱིན་རྣམས་ནི་དབང་དུ་འགྱུར། །མྱ་ངན་མེད་པའི་ཡམ་ཤིང་གིས། །གནོད་སྦྱིན་མོ་རྣམས་དབང་དུ་འགྱུར། །རྒྱལ་པོའི་ཡུངས་ཀར་ཡུངས་
མར་བཅས། །བསྲེག་པས་རྒྱལ་པོ་དབང་དུ་འགྱུར། །དེ་ནས་དྲག་པོའི་ལས་གྲུབ་པའི། །སྦྱིན་བསྲེག་ཡང་དག་བཤད་པར་བྱ། །མིང་བཅས་ཚད་དང་ནིམ་པ་བསྲེག །བསྟན་སྡང་དགྲ་བོ་མྱུར་དུ་འཆི། །དགྲ་མིང་དུག་གིས་ནིམ་པ་ལ། །
བྲིས་ཏེ་དུག་དང་ལྷན་ཅིག་ཏུ། །སྦྲུལ་ཤུན་ཐུམ་པོ་ལྔ་བྱས་ནས། །ཐོད་པ་ལྔ་ཡི་ནང་བཞག་སྟེ། །ལྔ་པོ་ཡུངས་མར་གྱིས་བཀང་ནས། །གསུམ་ནི་སྒྱེད་བུ་གཉིས་བརྩེགས་ལ། །ཁྲོས་པས་གཅིག་ཏུ་སྐྲ་གྲོལ་བས། །སྔགས་
བརྗོད་ཐལ་བར་གྱུར་པར་དུ། །ཉིན་ཕྱེད་བསྲེགས་ན་དགྲ་འཆི་ངེས། །འཆི་ལྟས་འདབ་མ་རྩ་བ་ཤུན། །ར་ཁྲག་ཡུངས་མར་རྩྭ་རྒྱ་སྐྱེགས། །ཚ་བའི་བུད་ཤིང་ཡམ་ཤིང་ལ། །བདུན་ཕྲག་མིང་དང་བཅས་པ་བསྲེག །སྟོང་ཕྲག་གཉིས་
ཀྱི་རྟ་ཕྱུགས་འཆི། །བཞིས་ནི་བུ་དང་ཆུང་མ་འཆི། །དྲུག་གིས་ཉེ་དུ་གཉེན་འདུན་བརླག །བརྒྱད་ཀྱིས་དགྲ་ཡི་རང་སྲོག་འཆད། །གལ་ཏེ་སྐྱབས་སུ་འོང་གྱུར་ན། །འོ་མ་སྟོང་བསྲེགས་རྣལ་དུ་སོས། །ཁྲག་དང་དུག་ཕྱེ་
ནིམ་པའྀ་འབྲས། །ཡུངས་མར་ལ་སྦགས་བརྒྱ་རྩ་བརྒྱད། །མྱོ་བྱེད་ལ་བསྲེགས་དགྲ་བོ་འཆི། །ཡང་ན་རུས་ཕྱེ་ནིམ་པའི་ལྔ། །རང་གི་ཁྲག་གམ་ཡུངས་མར་སྦྲག།ཡང་ན་སྐེ་ཚེ་དུག་དང་ནི། །ནིམ་པའི་འབྲས་བུས་
བསད་པར་བྱ། །ཡང་ན་གྲི་ཁྲག་གིས་བསྲེགས་པས། །བྱད་མ་མྱུར་དུ་གསོད་པར་འགྱུར། །ནིམ་པའི་ལྔ་དང་ར་ཁྲག་དུག །དྲི་མ་ལྔ་བཅས་གཟུགས་སྙིང་གར། །མིང་ཡིག་བཅུག་ནས་ཕུར་བུས་གདབ། །
རིག་སྔགས་བྱད་མ་ཉིད་ལྡོག་འགྱུར། །རྒྱ་སྐྱེགས་མི་རུས་ཕྱེ་མ་ཡིས། །མི་ལྤགས་རློན་ལ་དགྲ་གཟུགས་བྲི། །དུག་དང་སྐེ་ཚེ་ཅུང་ཟད་བྱུགས། །ནིམ་པའི་མེ་ལ་ཁྲོས་པས་བསྲོ། །བསྲེགས་པས་ཚ་བའི་རིམས་ཀྱི་འཆི། །
<pb id="98.131a"/>
དུར་བ་འོ་མས་སོས་པར་འགྱུར། །དུག་དང་ནིམ་པ་སྒོག་སྐྱ་དང་། །མི་རུས་ཕྱི་བསྲེག་ཕྱུག་རྣམས་བརླག །ཚ་གསུམ་ལན་ཚྭ་དུར་རང་སྐྱུར། །ཡུངས་མར་རོ་སྐྲ་སྦྲུལ་ཤུན་དང་། །ནིམ་པའི་ལྔ་དང་མི་རུས་ཕྱེ། །སྐྱེ་ཚེ་དུག་ཕྱེ་
སྒོག་བཙོང་དང་། །སྒོག་སྐྱ་ཚེར་མའི་མེ་ལ་བསྲེག །དགྲ་བོ་ཁྲག་ཏུ་སྐྱུག་ཏེ་འཆི། །རྒྱ་སྐྱེགས་ལན་ཚྭ་བ་གླང་མཁྲིས། །བསྲེགས་ན་མཆིན་གས་ནད་ཀྱིས་འཆི། །སྒེའུ་གཤེར་ལན་ཚྭ་ཚ་བ་གསུམ། །གཟུགས་བརྙན་དུར་ཁྲོད་
མགལ་དུམ་ལ། །མགོ་ནས་རྐང་པའི་བར་དུ་བསྲེག །ཐིག་ནག་གིས་ནི་གསོད་པར་འགྱུར། །འོ་མ་ཅན་གྱི་ཡམ་ཤིང་ལ། །དཀར་གསུམ་བསྲེགས་ན་སོས་པར་འགྱུར། །དྲི་ཆུས་སྤངས་པའི་ས་ལས་ནི། །ཐབ་ཁུང་བྱས་ཏེ་
དུག་གིས་བྱུག །ནིམ་པའི་འདབ་མར་དགྲ་བོའི་མིང་། །ར་ཁྲག་གིས་བྲིས་རྒྱུས་པས་དཀྲིས། །ཚ་གསུམ་ཤིང་གི་མེར་བསྲེགས་པས། །རྒྱལ་པོ་མྱུར་དུ་འཆི་བར་ངེས། །དུག་ཁྲག་ལན་ཚྭ་ཚ་བ་གསུམ། །མིང་བཅས་
གཟུགས་བརྙན་ནིམ་པའི་མེར། །གསྲེགས་ན་དགྲ་བོ་དམུ་རྫིང་ངམ། །མཛེ་ནད་ཀྱིས་ནི་གསོད་པར་འགྱུར། །ཚ་གསུམ་ནིམ་པ་དུག་དང་དུར། །ཁྲག་དང་ལན་ཚྭའི་གཟུགས་བརྙན་ནི། །ལན་ཚྭ་ནིམ་པ་ཚ་བའི་མར། །
བྱུགས་ནས་ཨརྒའི་ཤིང་ལ་བསྲེག །མཛེ་ནད་ཆེན་པོས་བཟུང་ནས་འཆི། །ར་ཁྲག་ཚ་གསུམ་ཡུངས་མར་སོས། །ནིམ་པའི་ལོ་མ་ན་ལེ་ཤམ། །ཡུངས་མར་དུག་བསྲེགས་ཚ་བས་འཆི། །ནེའུ་ལེ་ཤའམ་དུག་དང་ཚ། །
དྷ་དུ་ར་ལྔ་ཚ་བ་གསུམ། །སོལ་བ་ལ་ནི་དགྲ་གཟུགས་བྱ། །ཡུངས་མར་བྱུགས་ཏེ་བསྲེགས་ན་འཆི། །ཚ་གསུམ་པ་ཡི་འབྲས་བུ་ཡིས། །ནིམ་པའི་འདབ་མང་དགྲ་མིང་བྲི། །ཐོད་པར་དུག་ཡུངས་ལྷན་ཅིག་གཞག །དྷ་དུ་
ར་ལྔ་བཙོས་ནས་འཆིང་། །རིས་མ་བྱང་དུ་བལྟས་ནས་ཀྱང་། །རང་ཉིད་ལྷོ་ཕྱོགས་བལྟ་བར་བྱ། །ཚངས་པ་ལ་སོགས་ལྷ་ཚོགས་དང་། །འཇིག་རྟེན་སྐྱོང་བ་རྫུ་འཕྲུལ་ཅན། །མ་མོ་མཁའ་འགྲོ་ཤ་ཟ་སོགས། །
<pb id="98.131b"/>
ས་བཅུའི་དབང་ཕྱུག་བྱང་ཆུབ་སེམས། །རིག་འཛིན་ཁྲོ་བོའི་རྒྱལ་པོ་དང་། །སངས་རྒྱས་དཀྱིལ་འཁོར་ལྷ་རྣམས་གསོན། །སྡིག་ཅན་ང་རྒྱལ་གདུག་ཅིང་ཁྲོ། །ཆད་ལྟ་སྔགས་འཕྱ་དཀོན་མཆོག་བཅོམ། །བསྟན་ལ་སྡང་
ཞིང་སེམས་ཅན་འཚེ། །མཚམས་མེད་ཅན་འདི་བསྒྲལ་དུ་གསོལ། །རླུང་གིས་འདར་ཞིང་ཆར་གྱིས་གཤེར། །མེས་གདུང་རྡུལ་ཚུབ་སྐམ་འདིར་སྐྱེ། །སེང་གེ་མཁའ་ལྡིང་སྟག་ཁྲོ་བོས། །བཅོམ་ཞིང་འབུ་སྦྲང་བུང་རྒོད་ཀྱིས། །
ཁྲག་འཇིབ་བྱ་ཚོགས་མཁའ་ལ་ཁྱེར། །མངོན་སྤྱོད་ལས་ཀྱི་བསམ་ཏན་ནོ། །དེ་ནས་སྣ་ཚོགས་ལས་བཤད་པ། །མི་རུས་ཕྱེ་མ་ཚེ་སྐེ་ཚེ། །གནོད་སྦྱིན་འཁྲིག་པ་དུག་ཤིང་ལ། །ཐ་དད་མིང་བཅས་བསྲེགས་པས་ནི། །བསྐྲད་དང་
དབྱེ་དང་སྨྱོ་བར་བྱེད། །དུར་བའོ་མར་བཅས་པས་སོས། །དྷ་དུར་ཡན་ལག་ལྔ་འབྲས་བུ། །ཚེར་མའི་མེས་བསྲེགས་སྨྱོ་བར་བྱེད། །ཚྭ་གསུམ་ལན་ཚྭས་ཚ་རིམས་བསྐྱེད། །ཡང་ན་ཤིང་སྐམ་ལྟ་བུར་སྐམས། །
ཛམ་བའི་རི་དང་རང་སྐྱུར་བཅས། །དགྲ་བོ་གྲང་བའི་རིམས་ཀྱིས་འདེབས། །ཁྭའི་སྒྲོ་ཨེ་རཎ་ཌའི་མར་ཁུས། །བྱུག་པ་དྷ་དུར་མེ་ལ་བསྲེག །ལག་སྟོབས་ཁྭ་ཏ་ལྟ་བུར་ནི། །དགྲ་བོས་མཐའ་མ་ཀུན་དུ་འཁྱམ། །སྐེ་ཚེ་མི་
རུས་ལན་ཚྭ་དུག །ཡུངས་མར་ནིམ་བའི་མེ་ལ་བསྲེག །དགྲ་བོ་རྟག་ཏུ་འཐབ་པ་དང་། །ནད་རྣམས་ཀུན་ཀྱིས་འདེབས་པར་འགྱུར། །དུར་ཁྲོད་ཐལ་བ་སོལ་བར་བཅས། །དགྲ་བོའི་གཟུགས་བྱས་དུམ་བུར་གནོན། །
ཚམ་ངམ་ཕུར་བུར་འདེབས་པ་ནི། །ཕོལ་མིག་ནད་ངན་བསྐྱེད་པར་བྱེད། །བྱ་རྒོད་འུག་པ་བྱི་ལ་ཤ །ནེའུ་ལེའི་སྤུ་རྣམས་ཁྱེར་བའི་མེར། །དྲུག་ཅུ་རྩ་བརྒྱད་བསྲེགས་པ་ཡིས། །ཐུན་གཉིས་མྱུར་དུ་འབྱེད་པར་ངེས། །ཁྲག་ཅན་རས་ལ་གཟུགས་
བྲིས་ན། །རྐང་གཡོན་སྐེར་མནན་ཚམ་ངམ་བཅས། །འདོད་བཅས་སྔགས་ནི་དྲག་པོ་ཡིས། །རྒྱལ་དང་རིམས་ནད་མཆེར་ནད་བསྐྱེད། །དགྲ་ཡི་སྐྲ་དང་རྐང་རྗེས་ས། །དགྲ་གཟུགས་དུག་དང་སྐེ་ཚེས་བྱུག །ཚེར་མེས་བསྲེགས་ན་རེངས་པར་འགྱུར། །
<pb id="98.132a"/>
དགྲ་ཡི་ཕ་རུས་དུག་རང་སྐྱུར། །གཟུགས་བྱད་ནིམ་པའི་མེར་བསྲེགས་ན། །དགྲ་བོ་གདོན་ཆེན་ནད་ཀྱིས་འདེབས། །ཕག་རྟུག་སྣུ་ཧ་ཨརྒའི་ཤིང་། །ཚེར་མེས་བསྲེགས་ན་མགོ་འཁོར་འགྱུར། །ནེའུ་ལེ་བྱི་ལ་བྱི་ཚེར་སྤུ། །བསྲེགས་ན་
བུད་མེད་བུ་བརླག་འགྱུར། །མི་དང་ནེའུ་ལེ་ཁྭ་རུས་པ། །ཡུངས་མར་ནིམ་པའི་མེ་ལ་བསྲེགས། །གྲོང་དང་གྲོང་ཁྱེར་བསྐྲད་པར་བྱེད། །སྟག་སྤུ་ཐོད་རུས་འུག་པའི་སྤུ། །ས་ཧ་མེ་ཏོག་ན་ལེ་ཤམ། །ནིམ་པའི་ལོ་མ་དུག་བསྲེགས་བྱེད། །ནིམ་པའི་
འབྲས་བུ་དུག་ལན་ཚྭ། །དྷ་དུར་འབྲུ་བསྲེགས་ནད་བསྐྱེད་བྱེད། །དུག་ཁྲག་དྷ་དུར་འབྲས་བུ་ཡིས། །ནིམ་པའི་ཤིང་ལ་དགྲ་མིང་བྲི། །ཚ་གསུམ་ལན་ཚྭ་ཁྲག་གིས་བྱུག །ལྕགས་སྣོད་ཡུངས་མར་ནང་བཞག་ནས། །ནིམ་པའི་ཤིང་གི་མེ་ཡིས་
བཙོ། །དགྲ་བོ་ལྷ་དང་འབྱེད་པར་འགྱུར། །མི་ཁྱི་བྱ་རྒོད་རུས་ཕྱེ་དུག །སྐེ་ཚེ་ཡུངས་མར་སྦྲུལ་ཤུན་དང་། །ནིམ་པའི་ལྔ་དང་སྐགས་ལན་ཚྭ། །ཚེར་མེས་བསྲེགས་ན་ནད་ཀྱིས་འདེབས། །སྐེ་ཚེར་དུག་སྐེགས་སྦྲུལ་ཤུན་ཚ་བའི་
མར། །གཟུགས་བྱས་ཚ་བའི་མེ་ལ་གདུང་། །ཆར་ཆེས་པ་དང་ཐོག་འབབ་འགྱུར། །འཕགས་པ་རྡོ་རྗེ་ཁྲོ་བོའི་རྒྱལ་པོའི་རྟོག་པ་སྡུས་པའི་རྒྱུད་ལས། །སྦྱིན་བསྲེག་གི་ལེའུ་སྟེ་དགུ་པའོ།།  །།<head n="2" t="བཅུ་པ་མངོན་པར་དགའ་བའི་ལེའུ།" type="lewu" zh="91.350"/>དེ་ནས་ཚངས་པ་ཁྱབ་འཇུག་སོགས། །
འཁོར་གྱི་དཀྱིལ་འཁོར་ཐམས་ཅད་ཀྱིས། །བཞེངས་ཏེ་ཐལ་མོ་སྦྱར་ནས་ཀྱང་། །སྙན་པས་ཆེད་དུ་འདི་བརྗོད་དོ། །ཨེ་མ་སངས་རྒྱས་ཐམས་ཅད་ལ། །ཐབས་དང་ཤེས་རབ་བསམ་དུ་མེད། །ཐུགས་རྗེས་གྱུར་པའི་ཐུགས་ཀྱིས་
ནི། །མཚུང་མེད་རྒྱ་ཆེ་དམ་ཆོས་གསུངས། །དུག་གི་འཇིགས་པས་ས་སྟེངས་འཁྲིགས། །ཉོན་མོངས་མུན་འཇིགས་མེད་པ་ཡི། །བདུད་རྩི་འོད་བཟང་འདིར་གུས་ན། །ངན་འགྲོའི་འཇིགས་པ་སྟོངས་བར་འགྱུར། །དེ་ནས་ཚངས་སོགས་
འཇིག་རྟེན་སྐྱོང་། །རྫུ་འཕྲུལ་ལྡན་རྣམས་ཀུན་འདུས་ནས། །ངན་ཞིང་ཆེད་དུ་བརྗོད་པ་འདི། །སྙན་པའི་ཚིགས་གིས་རབ་ཏུ་གསོལ། །ཨེ་མ་སངས་རྒྱས་ཆེ་བའི་བདག །སེམས་ཅན་ཀུན་ལ་སྨན་པར་དགྱེས། །སྐྱོབ་ཆེན་འཇིག་
<pb id="98.132b"/>
རྟེན་མགོན་པོ་ཡི། །མཚུངས་མེད་བསམ་གྱིས་མི་ཁྱབ་ཐབས། །གསུངས་པ་འདི་ལ་གང་གནས་པ། །འཁོར་བའི་སྡུག་བསྔལ་རྒྱ་མཚོ་སྦྱོང་། །འགྲོ་ལ་སྨན་མཐོང་བསྒྲུབས་པས་ནི། །ལྷག་པའི་བདེ་བ་འབྱུང་བར་འགྱུར། །
དེ་ནས་རྡོ་རྗེ་འཛིན་པ་སོགས། །བྱང་ཆུབ་སེམས་དཔའི་ཚོགས་རྣམས་ཀྱིས། །ངོ་མཚར་སྤྱན་ནི་གདངས་ནས་སུ། །ཆེད་དུ་བརྗོད་པ་འདི་བརྗོད་དོ། །ཨེ་མ་སངས་རྒྱས་བསམ་མི་ཁྱབ། །གདོད་ནས་ཐུགསུ་འགྲོ་དོན་ཆུད། །རྟོག་མེད་རང་
བཞིན་ལས་གྲོལ་ནས། །བསམ་མི་ཁྱབ་པའི་གོ་འཕང་གསུངས། །འཆང་བྱེད་དང་པོ་ངན་འགྲོ་གཅོད། །གཉིས་པ་མཐོང་ཆོས་དངོས་གྲུབ་བྱེད། །དེ་རྗེས་འཇིག་མེད་ང་ཡི་མེད། །དོགས་པ་སྤངས་ན་ཟད་པར་གྱི། །ས་ལ་བཞུགས་ནས་
སེམས་ཅན་དོན། །མ་བསམས་ཐོགས་པ་མེད་པར་བྱེད། །གསང་སྔགས་རྒྱལ་པོ་སྐྱོབ་ཀུན་ལ། །སྦྱངས་ནས་འདོད་དོན་ཀུན་གྲུབ་སྟེ། །ནམ་མཁའ་ཆུ་གསེར་དག་པ་ལྟར། །བསྒོམ་པ་བླ་མེད་ཡིད་རྒྱས་བྱེད། །དེ་ནས་རིག་པ་འཛིན་པའི་ཚོགས། །
མ་ལུས་པ་རྣམས་འདུས་ནས་ཀྱང་། །གཙོ་ལ་མེ་ཏོག་གཏོར་བྱས་ཏེ། །ཆེད་དུ་བརྗོད་པ་འདི་བརྗོད་དོ། །ཨེ་མ་སངས་རྒྱས་བསམ་མི་ཁྱབ། །དམ་པའི་ཆོས་ཀྱང་བསམ་མི་ཁྱབ། །འགྲོ་ལ་ཕན་དང་དོན་བྱེད་པའི། །ཆོ་གའི་མིང་དང་ཤེས་རབ་
དང་། །སྙིང་རྗེའི་དབྱེ་བས་རྒྱས་གྱུར་ནས། །མནར་མེད་ལ་སོགས་ངན་འགྲོ་ཡི། །འཇིགས་རྣམས་ལས་བརྒལ་པད་མ་ལྟར། །རྣལ་འབྱོར་ཅན་དེ་མཛེས་པར་སྤྱོད། །དེ་ནས་མཐུ་སྟོབས་ཆེར་ལྡན་པའི། །ཕྱོགས་བཅུའི་ཁྲོ་བོའི་ཀུན་འདུས་
ནས། །ཤིན་དུ་ངམ་པས་སྙན་ཚིག་གིས། །ཆེད་དུ་བརྗོད་པ་འདི་བརྗོད་དོ། །ཨེ་མ་སངས་རྒྱས་ཆོས་ཆེན་དང་། །དགེ་འདུན་དཀོན་མཆོག་བསམ་མི་ཁྱབ། །འཁོར་བའི་མུན་པ་ཆེན་པོར་ནི། །བྱིང་བས་བལྟ་དཀའ་རྟོགས་པ་ཡིས། །
སྔགས་དང་ཕྱག་རྒྱ་བསམ་མི་ཁྱབ། །མཐོང་དང་ཐོས་པ་རྩམ་གྱིས་ཀྱང་། །བལྟ་དཀའ་འབྱུང་པོ་དྲག་པོ་རྣམས། །ལྷག་པའི་སེམས་ནི་སྐྱེས་པར་འགྱུར། །དེ་ནས་རིག་པའི་ལྷ་མོ་ཆེ། །སྤྱན་ལ་སོགས་པ་རྒྱ་ཆེན་རྣམས། །ངོ་མཚར་
<pb id="98.133a"/>
གྱུར་ནས་སྤྱན་གདངས་ཏེ། །སྙན་པས་ཆེད་དུ་འདི་བརྗོད་དོ། །ཨེ་མ་སངས་རྒྱས་རྨད་དུ་བྱུང་། །ཨེ་མ་སངས་རྒྱས་དཔའ་བོ་ཆེ། །ཨེ་མ་སངས་རྒྱས་རབ་ཏུ་ཟབ། །ཆོས་རྣམས་སྐྱེ་མེད་འགག་པ་མེད། །སྒྱུ་འཕྲུལ་སྣ་
ཚོགས་རོལ་བ་ལྟར། །རྒྱུ་མ་གདུལ་བྱ་ཚིམ་མཛད་པ། །སྤྲོས་པ་དང་བྲལ་སྤྲོས་པ་བྲལ། །སྒྱུ་མ་རབ་ཏུ་འཕེལ་བར་མཛད། །དེ་ནས་ཕྱོགས་བཅུའི་སངས་རྒྱས་རྣམས། །སྟོང་གསུམ་མི་མཇེད་འཇིག་རྟེན་ཁམས། །གདུལ་བ་དག་
ལ་རབ་གཟིགས་ནས། །འདུལ་མཛད་རྡོ་རྗེ་འཆང་བ་ལ། །ངོ་མཚར་རྨད་ཀྱི་གསུང་གིས་ནི། །ཆེད་དུ་བརྗོད་པ་འདིས་བསྟོད་དོ། །ཨོྃ་ཞེས་དང་པོ་ཕྱག་འཚལ་བཀྲ་ཤིས་སྟེར་བྱེད་པ། །སེར་སྣ་རྣམ་པར་དག་ནས་ཡོ་བྱད་དབང་ཐོབ་
དང་། །གནས་དང་གནས་མ་ཡིན་པ་མཁྱེན་པའི་སྟོབས་དང་ནི། །རབ་དགའ་ཡེ་ཤེས་ཁྲོ་བོ་ཁམས་གསུམ་རྣམ་རྒྱལ་འདུད། །ཙཎ་ཡིག་དྲི་བཟངས་ཙན་དན་བྱུགས་དང་ངང་ཚུལ་མཚུངས། །ཚུལ་ཁྲིམས་རྣམ་པར་དག་པས་ཚེ་ལ་དབང་
བ་དང་། །ལས་དང་རྣམ་པར་སྨིན་པ་མཁྱེན་པའི་སྟོབས་དང་ནི། །དྲི་མེད་ཡེ་ཤེས་ཁྲོ་རྒྱལ་མི་གཡོ་ཕྱག་འཚལ་ལོ། །ཌ་ཡིག་ཉོན་མོངས་སྒྲིབ་པ་གཏོར་བའི་ཞི་གནས་དང་། །བཟོད་པ་དག་པ་སྐྱེ་བ་ལ་དབང་ཐོབ་པ་དང་། །མོས་པ་སྣ་ཚོག་
མཁྱེན་པ་ཞེས་པའི་སྟོབས་དང་ནི། །འོད་འཕྲོ་ཡེ་ཤེས་ཁྲོ་བོ་དབྱུག་སྔོན་ཕྱག་འཚལ་ལོ། །མ་ཡིག་སྒྱུ་འཕྲུལ་ཆེན་པོ་ལྷག་མཐོང་ཆེ་བའི་བདག །བརྩོན་འགྲུས་དག་པས་སེམས་ལ་ཡང་དག་དབང་ཐོབ་དང་། །ཁམས་ཀྱི་
རྣམ་པ་སྣ་ཚོག་མཁྱེན་པའི་སྟོབས་དང་ནི། །འོད་བྱེད་ཡེ་ཤེས་གཤིན་རྗེ་གཤེད་པོ་ཕྱག་འཚལོ། །ཧཱ་ཡིག་མ་ཆགས་ཤེས་བྱའི་སྒྲིབ་འཕྲོག་སྦྱངས་ས་ཆེ། །བསམ་གཏན་དག་པས་རྫུ་འཕྲུལ་ལ་ནི་དབང་ཐོབ་དང་། །
ཐམས་ཅད་དག་ཏུ་འགྲོ་བའི་ལམ་དག་སྟོབས་དང་ནི། །སྦྱང་དཀར་ཡེ་ཤེས་རྟ་མགྲིན་ཁྲོ་བོ་ཕྱག་འཚལ་ལོ། །རོ་ཡིག་འཁོར་འདས་ནད་བྲལ་ཤེས་དག་ལས་དབང་ཐོབ། །བསམ་གཏན་རྣམ་ཐར་ཏིང་འཛིན་དང་ནི་
<pb id="98.133b"/>
སྙོམས་ཞུགས་པའི། །ཀུན་ནས་ཉོན་མོངས་རྣམ་བྱང་ལྟ་བ་ཀུན་མཁྱེན་སྟོབས། །མངོན་གྱུར་ཡེ་ཤེས་འདོད་པའི་རྒྱལ་པོ་ཕྱག་འཚལ་ལོ། །ཥ་ཡིག་མཉམ་ཉིད་སྡོམ་ཆེན་དབང་ཕྱུག་ཆེན་པོ་རྒྱལ། །སྟོབས་ཆེན་དག་
ལས་མོས་པ་ལ་ནི་དབང་ཐོབ་དང་། །སྔོན་གྱི་གནས་རྣམས་རྗེས་སུ་དྲན་པ་མཁྱེན་པའི་སྟོབས། །རིང་དུ་སོང་བའི་ཡེ་ཤེས་བདུད་རྩི་འཁྱིལ་ལ་འདུད། །ཎ་ཡིག་སྐྱེས་བུ་ཆེན་པོ་སྒྲ་ཆེན་ཀླུ་མཆོག་གཙོ། །སྨོན་ལམ་དག་
པས་སྨོན་ལམ་ཆེ་ལ་དབང་ཐོབ་དང་། །དབང་པོ་མཆོག་དང་མཆོག་མ་ཡིན་པ་མཁྱེན་པའི་སྟོབས། །མི་གཡོ་ཡེ་ཤེས་ཁྲོ་བོ་སྟོབས་ཆེན་ཕྱག་འཚལ་ལོ། །ཧཱུཾ་ཡིག་ཧུ་ལུ་སྤྲིན་གདེངས་འབྲུག་སྒྲ་གད་རྒྱངས་ཅན། །ཐབས་
དག་པས་ནི་ཡེ་ཤེས་ཆེ་ལ་དབང་ཐོབ་དང་། །འཆི་འཕོ་དང་ནི་གང་ཞིག་སྐྱེ་བ་མཁྱེན་པའི་སྟོབས། །ལེགས་པའི་བློ་གྲོས་ཡེ་ཤེས་ཁྲོ་བོ་ཧཱུཾ་མཛད་འདུད། །ཕཊ་སྒྲས་བག་ཆགས་ཀུན་གཏོར་དག་པས་ཤེལ་དང་མཚུངས། །ཡེ་ཤེས་
དག་པས་ཆོས་ལ་དབང་ནི་ཐོབ་པ་དང་། །ཟག་པ་ཐམས་ཅད་ཡང་དག་ཟད་པས་མཁྱེན་པའི་སྟོབས། །ཆོས་ཀྱི་སྤྲིན་གྱི་ཡེ་ཤེས་ཁྲོ་བོ་གནོད་མཛེས་འདུད། །དེ་ནས་ཆོས་རྗེ་ཐུབ་པས་ནི། །ལྗགས་ཀྱི་དབང་པོ་བཀྲམ་བྱས་ནས། །
འཛུམ་པ་མཛད་པས་རབ་གཟིགས་ཏེ། །འཁོར་གྱི་དཀྱིལ་འཁོར་ཆེན་པོའི་དབུས། །ལག་ན་རྡོ་རྗེ་མཐུ་ཆེན་ལ། །སྙན་པའི་གསུང་གིས་བཀའ་སྩལ་པ། །མཆོག་ཏུ་བརྟན་པར་རབ་བསྔགས་པ། །རྡོ་རྗེ་ཐེག་པ་བླ་ན་མེད། །མི་གང་
བསོད་ནམས་དམན་པ་འམ། །མཚམས་མེད་ལ་སོགས་བྱེད་པ་ཡང་། །རྒྱུད་འདིར་ཞུགས་པའི་དེ་མ་ཐག །གསེར་འགྱུར་གྱི་ནི་རྩི་བཞིན་དུ། །ལོག་རྟོག་མ་ལུས་དག་ནས་ཀྱང་། །རྟོག་མེད་བདེ་བའི་སྐུར་བྱུང་སྟེ། །རྨི་ལམ་
བཟང་པོའི་སེམས་བཞིན་དུ། །རྣམ་འཕྲུལ་སྣ་ཚོགས་ཅིར་ཡང་སྣང་། །མུ་མཐའ་མེད་པའི་འཁོར་བའི་མཚོ། །བརྒལ་བའི་གཟིངས་ཆེན་བླ་མེད་འདི། །ཆག་གསང་མེད་པའི་ཚུལ་དུ་ནི། །ཁྱོད་ཀྱིས་རྟག་ཏུ་གཟུང་བར་བྱ། །